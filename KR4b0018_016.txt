# -*- mode: mandoku-view; -*-
#+TITLE: 庾子山集
#+DATE: 2015-08-30 11:48:26.744722
#+PROPERTY: ID KR4b0018
#+PROPERTY: BASEEDITION SBCK
#+PROPERTY: JUAN 卷十四
<pb:KR4b0018_WYG_016-1a>¶
欽定四庫全書¶
　庾子山集巻十四　　　　　周　庾信　撰¶
　　　　　　　　　　　　　錢塘倪璠纂註¶
　碑¶
　　周柱國大將軍紇干𢎞神道碑¶
公諱𢎞字廣畧原州長城縣人也本姓田氏(周書/列傳)¶
(曰田𢎞字廣/畧高平人也)虞賔在位基於揖讓之風鳯凰于飛¶
紹於親賢之國(序田氏之先也田氏本虞舜之後/出自媯姓春秋時陳公子完奔齊)¶
<pb:KR4b0018_WYG_016-1b>¶
(始食田采以陳氏為田氏謂之陳田後周宇文起/於荒服賜族皆變夏姓田𢎞為紇干氏其一也尚)¶
(書曰虞賔在位羣后徳讓揖讓謂舜受禪也左氏/傳曰初懿氏卜妻敬仲其妻占之曰吉是謂鳯凰)¶
(于飛其鳴鏘鏘有媯之後將育於姜親賢之國謂/齊也漢書地理志曰昔太公始封周公問何以治)¶
(齊太公曰舉賢而上功周公曰後世必有簒殺之/臣其後二年九世為彊臣田和所滅而和自立為)¶
(齊侯初和之先陳公子完有罪來奔齊桓公以為/大夫更稱田氏九世至和而簒齊至孫威王稱王)¶
(五世為/秦所滅)論其繼世之功則狄城有廟序其移家之始¶
則長陵有碑(漢書曰田儋狄人也故齊王田氏之/族儋從弟榮榮弟横皆豪傑宗彊能)¶
(得人陳渉使周市畧地北至狄狄城守儋撃殺狄/令而石豪子弟曰諸侯皆反秦自立齊古之建國)¶
<pb:KR4b0018_WYG_016-2a>¶
(儋田氏當王遂自立為齊王發兵擊周市略定齊地師/古曰狄縣名也地理志屬千乗三輔黃圖曰漢高祖都)¶
(長安徙諸齊田於長陵潛夫論曰漢高祖徙諸/齊田而有第一至第八氏後漢第五倫其後也)况復高¶
廟上書小車而對漢主聊城祭鳥長岳而驅燕將(疑作/長驅)¶
(而却燕將漢書曰田千秋年老上優之朝見得乗小車/入宫殿中故因號曰車丞相史記曰燕軍攻安平盡降)¶
(齊城惟獨莒即墨不下燕惠王使騎劫代樂毅毅歸趙/燕人士卒忿而田單乃令城中人食必祭其先祖於庭)¶
(飛鳥悉翔舞城中下食燕人怪之田單因宣言曰神來/敎我卒破燕軍殺其將騎劫而齊七十餘城皆復又魯)¶
(仲連傳曰田單攻之不下魯仲連乃為書/遺燕將燕將自殺聊城亂田單遂屠聊城)公以胎敎之¶
月歳德在寅載誕之辰星精出昴(列女傳曰太任文王/之母摯任氏中女也)¶
<pb:KR4b0018_WYG_016-2b>¶
(王季娶為妃有娠目不視惡色耳不聽淫聲口不出敖/言能以胎敎溲於豕牢而生文王爾雅曰歳在寅曰攝)¶
(提離騷曰攝提貞於孟陬兮惟庚寅吾/以降春秋佐助期曰漢相蕭何昴星精)是以月中生樹¶
童子知言水上浮瓜青衿不戲(世説曰徐孺子年九歳/嘗月下戲人語之曰若)¶
(令月中無物當極明耶徐曰不然譬如人眼中有瞳子/無此必不明浮瓜未詳㑹稽典録曹娥投瓜于江存其)¶
(父尸異苑稱魏武見石旁八字/不能了禰衡離合解之疑是事)而受書黃石意在王者¶
之圖(一作/師)揮劒白猿心存霸國之用(荀悦漢紀曰張良/遊於汜上有父老)¶
(直墮其履顧謂良曰孺子下取履良取履跪而進之父/老曰孺子可敎矣後三期而良先至父老遺書一編曰)¶
(讀此即為王者師後十三年見我於齊北榖城山下黃/石即我已遂去不復見其書乃太公兵法也呉越春秋)¶
<pb:KR4b0018_WYG_016-3a>¶
(曰袁公與越女試劒竹枝上袁公即飛上樹變為白猿/遂别去見越王王即加女號曰越女乃命五板之隊長)¶
(高習之敎軍士當世莫能勝越女之劒本傳/云少慷慨志立功名膂力過人敢勇有謀略)魏永安中¶
任子都督翻原州城受隴西王節度於時洛邑亂離當¶
塗危逼禮樂征伐不出於天子舉賢誅暴實在於彊臣¶
(永安魏莊帝年號也子都督後魏官名隴西王爾朱天/光也彊臣謂爾朱氏也魏本紀云明帝崩爾朱榮謀廢)¶
(立以長樂王子攸為帝榮以兵權在己遂有異志乃害/靈太后及幼主次害無上王邵等尋追諡無上王為皇)¶
(帝餘死者皆有贈子孫聽立後授封爵爾朱榮率騎七/千討葛榮於滏口破禽之以葛榮平大赦改元為永安)¶
(是其事也洛邑魏所都也當塗謂魏也圖讖曰代/漢者當塗高拓拔氏國號後魏故云當塗危逼)太祖¶
<pb:KR4b0018_WYG_016-3b>¶
文皇帝始創霸功初勤王室秣馬蒐乗誓衆太原公仗¶
劒轅門麄謀當世(周書本傳云魏永安中陷於万俟醜/奴爾朱天光入闗𢎞自原州歸順授)¶
(都督及太祖初統衆𢎞求謁見乃論世事深被引納即/處以爪牙之任左氏傳曰求諸侯莫如勤王又令狐之)¶
(役云訓卒利兵秣馬蓐食又苖賁皇曰蒐乗補卒杜注/云蒐閲也周禮曰設宮車轅門前漢紀曰樊噲仗劒楯)¶
(衝門而入/立於帳下)隨何逺至實釋漢帝之憂許攸夜來遂定曹¶
王之業(漢書曰漢王與楚大戰彭城不利出梁地至虞/謂謁者随何曰公能説九江王布使舉兵畔楚)¶
(項王必留擊之吾取天下必矣隨何往説布果使叛楚/布與隨何間行歸漢魏略曰許攸字子遜少與袁紹及)¶
(太祖善初平中隨紹在冀州嘗在坐席言議官渡之役/諫紹弗與太祖相攻紹自以彊盛必欲極其兵勢攸知)¶
<pb:KR4b0018_WYG_016-4a>¶
(不可為謀遂亡詣太祖言𢎞去爾朱而就周/文猶隨何之説布畔楚許攸之去袁即曹也)永熙中初¶
(一作/奉)迎魏武帝入闗(魏本紀云武帝永熙三年七月帝/親總六軍十餘萬次河橋高歡引)¶
(軍東渡宇文泰迎帝於東陽入長/安以雍州公廨為宫是為西魏)封鶉隂縣開國子邑¶
五百戸(本傳又以迎魏孝武功/封鶉隂縣魏屬平涼郡)太祖以自著鐵甲賜公¶
云天下若定還將此甲示寡人(本傳稱/孤餘同)白水良劒罷朝¶
而贈陳寵青驪善馬廻車而賜李忠並經輿服足為連¶
類(後漢書曰陳寵字昭公沛國洨人也久留臺閣賞賜/有殊又韓稜傳曰稜為尚書令與僕射郅壽尚書陳)¶
(寵同時俱以才能稱肅宗嘗賜都尚書劒惟此三人特/以寳劒自署其名曰韓稜楚龍淵郅壽蜀漢文陳寵濟)¶
<pb:KR4b0018_WYG_016-4b>¶
(南椎成時論著為之説以稜淵深有謀故得龍淵壽明/逹有文章故得漢文寵端樸善不見外故得椎成椎直)¶
(追反謝承書漢官儀作鍜成袁宏後漢光武紀曰蔡陽/白水鄉為舂陵侯封邑范蔚宗書亦云貨泉宇文為白)¶
(水真人按白水本光武受命之地故明帝賜劒云白水/良劒矣後漢書曰李忠字仲都東萊黃人也世祖以為)¶
(右大將軍封武固侯時世祖自觧所佩綬以帶忠因從/攻下屬縣至苦陘世祖㑹諸將問所得財物惟忠獨無)¶
(所掠世祖曰我欲特賜李忠諸卿得無望乎即以所乗/大驪馬及繡被衣物賜之𢎞之得䝉賜甲也如古贈劒)¶
(賜馬/矣)大統三年轉帥都督進爵為公十四年授使持節¶
都督原州諸軍事原州刺史仙人重返更入桂陽之城¶
龍種復歸還尋白沙之路公此衣錦鄉里榮之(本傳以/𢎞勲望)¶
<pb:KR4b0018_WYG_016-5a>¶
(兼至故以衣錦榮之隋書地理志曰雍州平淳郡舊置/原州後周置總管府按𢎞本原州長城縣人今為原州)¶
(刺史是其鄉里也神仙傳曰蘇仙公者桂陽人也鄉中/以仁孝聞天西北隅紫氣氤氲有𢾗十白鶴飛翔其中)¶
(降於蘇氏之門皆化為少年怡然輕舉先生斂容逢迎/乃跪白母曰某受命當仙被召有期儀衛已至當違色)¶
(飬即便拜辭昇雲漢而去母年百餘歳無疾而終𦵏後/忽見州東北牛脾山紫雲蓋上有號哭之聲咸知蘇君)¶
(之神也郡守鄉人苦請相見乃出半而示一手皆有細/毛異常人也三年之後無復哭聲自後有白鶴來止郡)¶
(城東北樓上人或挾彈彈之鶴以爪攫樓板似漆書云/城郭似人民非三百甲子一來歸吾是蘇君彈何為至)¶
(今脩道之人毎至甲子日焚香禮於仙公之故第也襄/陽記曰龎徳公子奐字世文晋太康中為牂牁太守去)¶
(官歸鄉居白沙里鄉人宗敬之相語曰吾家池中龍種/來水經注曰襄城東有東白沙白沙北有三洲言𢎞本)¶
<pb:KR4b0018_WYG_016-5b>¶
(原州人還為原州刺史衣錦之榮如蘇/君之復返桂陽龎奐之還歸襄水也)侍從太祖戰河¶
橋復𢎞農解華山(本傳作/洛陽)圍平沙苑陣(事在魏大統三/年隋書地理志)¶
(馮翊郡有沙苑按沙苑一名沙阜在同州馮翊縣南十/二里東西八十里南北三十里周太祖與高歡戰於沙)¶
(苑大破之栽一樹以表其功/其樹往往猶存見郡邑志)必有元勲常䝉别賞太祖¶
在同州(周本紀云魏廢帝三/年改華州為同州)文武並集號令云人人如¶
紇干𢎞盡心天下豈不早定即授車騎大將軍儀同三¶
司(本傳巳/上俱同)前魏元年(本傳魏廢/帝元年)轉驃騎大將軍開府祈¶
連猶逺即受冠軍之侯沙幕未開元置長平之府(漢書/曰霍)¶
<pb:KR4b0018_WYG_016-6a>¶
(去病封冠軍侯三歳元狩三年春為驃騎將軍去病出/北地至祁連山捕首虜甚多是去病未至祁連時巳封)¶
(冠軍侯也師古曰祁連山即天山也匈奴呼天為祁連/武帝紀曰元朔六年衛青復將六將軍絶幕大克獲應)¶
(劭曰幕沙幕匈奴之南界也臣瓚曰沙土曰幕直度曰/絶師古曰幕者即今突厥中磧耳李陵歌曰徑萬里兮)¶
(度沙幕按年表衛青以元朔二年擊匈奴/取朔方封長平侯是沙幕未開之時也)梁信州刺史¶
蕭韶寜州刺史譙淹等猶處永安稱兵漁陽公受命中¶
軍迅流下瀨遂得朝發白帝暮宿江陵猿嘯不驚雞鳴¶
即定(本傳云平蜀之後梁信州刺史蕭韶等各據所部/未從朝化詔𢎞討平之漢書曰下瀨將軍下蒼梧)¶
(後漢書曰公孫述改魚復為白帝城又郡國志曰南郡/巫西有白帝城江陵南郡治也時為梁元帝所都猿嘯)¶
<pb:KR4b0018_WYG_016-6b>¶
(即荆州記所謂巴東三峡巫峡長猿鳴三聲淚沾裳是/也注别見左氏傳曰雞鳴而駕塞井夷竈唯余馬首是)¶
(瞻/)西平反羌本有漁陽之勇鳳州叛氐又習仇池之氣¶
(本傳云又討西平叛羌及鳳州叛氐等並破之地理志/曰漁陽郡秦置屬幽州華陽國志曰阿池一名仇池地)¶
(方百頃隋書地理志曰梁州河池郡後魏置南岐州後/周改曰鳳州周書異域傳曰岩昌𦍑者其先蓋三苖之)¶
(𦙍其界自/仇池以西)公推鋒直上白刃交前萬死一決兇徒多潰¶
身被一百餘箭傷肉破骨者九創(本傳𢎞毎臨陣摧鋒/直前身被一百餘箭)¶
(破骨/者九)馬被十槊露布申上朝廷壯焉(本傳馬被十矟朝/廷壯之信州蠻反)¶
(又詔𢎞與賀/若敦等平之)葛屨糾糾魏有去舊之歌零露瀼瀼周受¶
<pb:KR4b0018_WYG_016-7a>¶
維新之命(謂魏廢帝禪位周閔帝踐阼也詩魏風云糾/糾葛屨可以履霜詩序曰葛屨刺褊也魏地)¶
(陿隘其俗機巧趨利其君儉嗇褊急而無德以將之言/魏祚既衰取古魏風以為比小雅蓼蕭云蓼彼蕭斯零)¶
(露瀼瀼大雅文王篇曰周雖舊邦其/命維新言宇文氏受命如古周德矣)乃進爵封雁門郡¶
公(本傳孝閔踐阼/進爵雁門郡公)食邑通前二千七百戸保定元年授¶
使持節都督岷州諸軍事岷州刺史隴頭流水延望秦¶
闗川上峨眉猶通蜀道(隋書地理志梁州臨洮郡臨洮/縣西魏置岷州辛氏三秦記曰)¶
(隴右西闗欲上者七日乃越上有㡬水四注流下俗歌記/曰隴頭流水鳴聲幽咽遥望秦川肝腸斷絶杜預益州)¶
(曰平鄉江東逕峨眉山在南安縣界去成都/南十里秋日清澄望見两山相峙如峨眉焉)公不發私¶
<pb:KR4b0018_WYG_016-7b>¶
書不然官燭獸則相負渡江蟲則相衘出境(本傳保定/元年出為)¶
(岷州刺史𢎞雖武將而動遵法式百姓頗安之世説曰/王經為江夏太守不發私書謝承後漢書曰巴祗為揚)¶
(州刺史夜與士對坐暝暗之中不然官燭後漢書曰宋/均字叔平南陽人遷九江太守郡多虎常設檻穽均到)¶
(下記屬縣可去一檻穽其後傳言虎東渡/江楚沛多蝗其飛至九江東界者輒散去)四年拜大將¶
軍餘官如故(本傳云三年從隋公楊忠伐齊拜大將/軍明年又從楊忠東伐師還乃旋所鎮)衞¶
青受詔未入玉門之闗竇憲當官猶在燕山之下公之¶
此受差無慙德(漢書曰衞青拜大將軍又西域傳曰阸/以玉門陽闗敦煌郡龍勒有玉門闗後)¶
(漢書曰竇憲與北單于戰於稽落/山大破之遂登燕然山刻石紀功)渾王叛換梗我西疆¶
<pb:KR4b0018_WYG_016-8a>¶
宕羌首竄藩籬擕貳公受脤於社偏師逺襲(本傳云吐/谷渾寇西)¶
(邊宕昌羌潛相應詔𢎞討之按渾王吐谷渾也漢書注/曰叛換猶跋扈也宕羌宕昌羌也周書異域傳云吐谷)¶
(渾本遼東鮮卑慕容廆之庶兄也率其部落止於枹罕/自為君長及孫葉延頗視書傳以古有王父字為氏遂)¶
(以吐谷渾為氏焉又宕昌羌傳云保定四年彌定又引/吐谷渾寇石門戍高祖怒詔大將軍田𢎞討滅之以其)¶
(地為/宕州)揚旍龍涸繫馬甘松(周書吐谷渾傳云天和初其龍/涸王莫昌率衆降以其地為)¶
(扶州隋書地理志曰同昌郡嘉城縣後周置縣并龍涸/郡及扶州總管府又曰宕昌郡懐道縣後周置甘松郡)¶
(水經注益州記曰自白馬嶺回行二千里至龍涸唐/書曰松州交州郡屬劒南道取界内甘松嶺為名)二¶
十五王靡旗亂轍七十六柵鶉奔雉竄(本傳云獲其二/十五王拔其七)¶
<pb:KR4b0018_WYG_016-8b>¶
(十六柵遂破平之左傳曹劌曰吾視其轍亂望其/旗靡詩云鶉之奔奔言𢎞破吐谷渾如逐獵也)既䝉¶
用命之賞乃奉旋師之樂天和二年被使南征(謂與陳/人戰也)¶
帶甲百萬軸轤千里江源水起海若乗流(漢書曰武帝/自潯陽浮江)¶
(而下軸轤千里注云軸後施柁處轤前頭刺櫂處也按/舳艫本从舟字或从車莊子北海若曰天下之水莫大)¶
(於/海)船官之城登巢懸㸑吳兵習流長驅戰艦風灰箭火¶
倏忽凌城(船官之城謂湘水也水經注曰湘水又逕船/官西湘舟商舟之所次也又曰荆州故楚也)¶
(子革曰我先君僻處荆山以供王事遂遷紀郢今城楚/船官地也春秋之渚宮左氏傳曰晋楚戰於鄢陵楚子)¶
(登巢車以望晋軍杜預曰㸑炊也吳越春秋曰乃發習/流二千人釋名曰上下重牀曰艦四方施板以禦矢石)¶
<pb:KR4b0018_WYG_016-9a>¶
(其内如牢檻楚/辭曰往來倏忽)公以白羽麾軍朱絲度水七十餘日始¶
得解衣(天和至解衣本傳云天和二年陳湘州刺史華/皎來附𢎞從衞公直赴援與陳人戰不利乃以)¶
(𢎞為江陵總管及陳將吳明徹來寇𢎞與梁主蕭巋退武/保紀南令副總管高琳拒守明徹退乃還江陵鬻子曰)¶
(王率兵車以伐紂紂虎旅百萬陣於商郊三軍之士莫/不失色武王命太公把白旄以麾之紂軍反走吕氏春)¶
(秋作白羽左氏傳曰晋侯伐齊將濟河/獻子以朱絲繫玉二㲄而禱沉玉而濟)朝廷以晉剋夏¶
陽先通滅虢之政秦開武遂始問吞韓之謀(左傳僖二/年曰晉師)¶
(㑹虞師伐虢滅夏陽五年晉滅虢史記曰秦武王四/年拔宜陽斬首六萬涉河城武遂徐廣曰韓邑也)是¶
以馳傳追公以為仁壽城主(本傳云尋以𢎞為仁/壽城主以逼宜陽)齊將¶
<pb:KR4b0018_WYG_016-9b>¶
段孝先斛律明月出軍定隴以為宜陽之援公背洛水¶
而面熊山陳中軍而疏行首乗機一戰宜陽銜璧(本傳/云齊)¶
(將段孝先斛律明月出軍定隴以為宜陽援𢎞與陳公/純破之遂拔宜陽等九城北齊書曰段韶字孝先姑臧)¶
(武威人斛律光字明月朔州敕勒部人也後漢書曰赤/眉敗上所得積兵甲宜陽城西與熊耳山齊水經注曰)¶
(洛水之北有熊耳山雙峰競舉狀同熊耳在宜陽矣左/傳成十六年范匄曰塞井夷竈陳於中軍而疏行首杜)¶
(注云疏行首者當陳/前決開營壘為戰道)増封五百戸進柱國大將軍司勳¶
之䇿也建德元年拜大司空二年遷少保姬朝三列少¶
保為前炎正五官冬官為北頻煩寵命是謂賢能(尚書/曰少)¶
<pb:KR4b0018_WYG_016-10a>¶
(師少傅少保曰三孤韓詩外傳曰三公者何曰司空司/徒司馬漢書百官公卿表曰神農火師火名應劭曰火)¶
(德也故為炎帝春官為大火夏官為鶉火秋官為西火/冬官為北火中官為中火凡五官又百官表云冬官司)¶
(空/)三年授使持節都督襄郢昌豐唐蔡六州諸軍事襄¶
州刺史江漢之間不驚雞犬樊襄之下更多冠葢(周書/武帝)¶
(紀云保定元年令荆州安州江陵等總管並隷襄州總/管府隋志襄陽郡西魏曰襄州置總管府義陽郡後魏)¶
(曰郢州又江夏梁置郢州時屬陳舂陵郡西魏曰昌州/豐疑作澧隋志澧陽郡是時屬陳疑僑置隋志漢東郡)¶
(唐城縣西魏曰唐州襄陽耆舊傳曰襄陽郡峴山南至/宜城百餘里漢宣帝時有卿士刺史二千石數十家冠)¶
(蓋承映荆州刺史雅歎其盛號曰冠蓋里按江漢二水/名隋志襄陽郡安春縣後周廢樊城山都二縣入焉知)¶
<pb:KR4b0018_WYG_016-10b>¶
(襄陽郡舊有樊/城故云樊襄)既而三湘遼逺時遭鵩入五溪卑濕或¶
見鳶飛(言𢎞薨於州也漢書曰賈誼為長沙傳三年有/鵩飛入誼舎止於坐隅鵩似鴞不祥鳥也誼以)¶
(適居長沙長沙卑濕誼自傷悼以為壽不得長乃為賦/以自廣南史侯景傳云巴陵有地名三湘寰宇記曰湘)¶
(潭湘鄉湘源為三湘也後漢書馬援傳曰武威將軍劉/尚擊武陵五溪蠻&KR0642;深入軍沒援因復請行時年六十)¶
(二㑹暑盛中病遂卒於彼水經注曰武陵有五溪謂雄/溪横溪酉溪潕溪辰溪悉是蠻&KR0642;所居故謂五溪後漢)¶
(書馬援曰吾仰視飛鳶跕跕墮/水中卧念少游時語何可得也)舊疾增加薨於州鎮天¶
子畫凌煙之閣言念舊臣出平樂之宮實思賢傅(畫凌/煙之)¶
(閣未詳唐太宗貞觀十七年以功臣圖形凌煙閣事在/唐時今按此文知後周以前巳有其事非始於唐也又)¶
<pb:KR4b0018_WYG_016-11a>¶
(按王子年拾遺記曰晉文公焚林以求介子推有白鵶/繞煙而噪或集介子推之側火不能禁晉人嘉之為立)¶
(臺號曰思煙介子推為晉國功臣凌煙之名起於此矣/鮑照有凌煙樓銘西京賦薛綜注曰平樂館大作樂處)¶
(也按平樂為作樂之處實思賢傅者即樂記所謂聽鐘/聲則思武臣聽磬聲則思死封疆之臣等語謂樂作而)¶
(思/也)有詔贈某官禮也(本傳云大象末位至柱國小司馬/朝廷又追録𢎞勳進㳟爵觀國公)¶
(恭𢎞世/子也)即以四年四月二十五日歸𦵏於原州高平之¶
鎮山屬國𤣥甲輕車介士一依霍驃騎之禮衞將軍之¶
𦵏(漢書曰霍去病薨上發屬國𤣥甲去病為驃騎將軍/又曰張安世薨天子贈以輕車介士又曰衞青拜大)¶
(將軍卒與平陽主/合𦵏起冢象廬山)嗚呼盛哉公入仕四十五年身經一¶
<pb:KR4b0018_WYG_016-11b>¶
百六戰通中陷刃疾甚曹参刮骨傅藥事同(一作/多)闗某¶
(三輔故事曰楚漢相拒於京索間六年身被大創十二/矢石通中過者蜀志曰闗某常為流矢所中貫其左臂)¶
(羽便伸臂令醫刮/去其毒言笑自若)而風神果勇儀表沈雄事親無隠無¶
犯(禮記曰事親/有隠而無犯)學不專經略觀書籍兵無師古自得縱¶
橫(漢書霍去病傳曰上嘗欲敎之孫吳兵/法對曰顧方略何如耳不至學古兵法)青烏甲乙之¶
占白馬星辰之變(後漢書王景傳曰冢宅禁忌注云送/𦵏造宅之法若黃帝青鳥之書白馬)¶
(未詳青烏為冢宅之書此/亦疑占星者有其書也)九宮推歩三門伏起(後漢書/張衡曰)¶
(重之以卜筮雜之以九宮易乾鑿度曰太一取其數以/行九宮注詳齊王憲銘後漢書高彪箴曰天有太一五)¶
<pb:KR4b0018_WYG_016-12a>¶
(符三門注云三門者/開門休門生門也)天弧射法太乙營圖(天弧弧矢星/也天官書曰)¶
(狼下有四星曰弧直狼漢書藝文志有太一兵法一/篇泰壹雜子星泰一雜子雲雨又泰一二十九巻)並¶
皆成誦在心若指諸掌(言青烏已下諸/書皆成熟也)虜青犢之兵甚¶
有秘計燒烏巢之米本無遺䇿(後漢書郡國志曰河内/野王有射犬聚世祖破)¶
(青犢處又光武紀曰别號諸賊青犢等各領部曲又袁/紹傳官渡之役云淳于瓊等時宿在烏巢去紹軍四十)¶
(里操自將歩騎五千人夜往攻破瓊等悉斬之曹瞞傳/曰既至圍屯大放火營中驚亂大破之盡焚其糧穀實)¶
(貨斬督將睢元等割得將軍淳于仲簡鼻殺士卒/千餘人後漢書注云烏巢地名在滑州酸棗城東)西零¶
賊退屈指可知南部兵廻挿標而待(西零謂西羌也/南部謂陳也)常¶
<pb:KR4b0018_WYG_016-12b>¶
願執金鼔而問吳王橫琱戈而返齊地有志不就忠貞¶
死焉(問吳王者謂其欲問罪於陳也返齊地者謂其有/平齊之志也陳都江表故曰吳王高氏國號曰齊)¶
(故云齊地𢎞有此二志不就而死也漢書呉王濞傳曰發/弓高侯頽當執金鼔見膠西王卭曰王苦軍事願問王)¶
(兵狀晉語曰秦穆公侵晉惠公令/韓簡挑戰穆公衡琱戈出見使者)世子恭等孝惟純深¶
居喪過禮對其苫寢則梓樹寒生聞其悲泣則巢禽夜¶
下(喪服傳文及士喪禮記皆云居倚廬寢苫枕凷歠粥/朝一溢米夕一溢米鄭康成曰苫編藁也左氏傳曰)¶
(晏桓子卒晏嬰寢苫枕草史記伍子胥曰必樹吾墓上/梓令可以為器正義曰器謂棺也此云梓樹棺木也干)¶
(寳搜神記曰鄭𢎞遷臨淮太守郡民徐憲在喪致/哀有白鳩巢户側𢎞舉孝廉朝廷稱為白鳩郎)嗚呼¶
<pb:KR4b0018_WYG_016-13a>¶
哀哉乃為銘曰¶
天齊水合日觀山連兵強東楚地逺西燕(史記封禪書/曰齊所以為)¶
(齊以天齊也天齊淵水居臨菑南郊山下者索隠曰臨/葘城南有天齊泉五泉並出有異於常言如天之腹臍)¶
(也應劭漢官儀曰泰山東南山項名曰日觀者雞一鳴/時見日始欲出長三丈許故以名焉言齊國強大桓公)¶
(霸時田敬仲來奔也兵強東楚者史記曰桓公三十年/伐楚次召陵桓公矜屈完以其衆屈完曰君以道則可)¶
(若不則楚方城以為城江漢以為溝君安能進乎乃與/屈完盟而去地逺西燕者史記曰桓公二十三年山戎)¶
(伐燕桓公救燕遂伐山戎至於孤竹而還燕莊公送桓/公入齊境桓公曰非天子諸侯相送不出境於是分溝)¶
(割燕君所至與燕命燕君復修召公之政納貢於周是/也陳厲公子完號敬仲奔齊國在桓公十四年是其時)¶
<pb:KR4b0018_WYG_016-13b>¶
(也/)五卿咸正三王並賢靈龍更起燧象還燃(左傳莊二/十二年曰)¶
(初懿氏卜妻敬仲占曰五世其昌並於正卿八世之後/莫之與京及陳之初亡也陳桓子始大於齊其後亡也)¶
(成子得政杜注曰桓子敬仲五世孫陳無宇也世家成/子曾孫太公和遷齊康公於海上和立為齊侯和孫威)¶
(王稱王四世而秦滅之云三王者除湣王無道為淖齒/所殺王建聽姦臣賔客以亡其國弗稱威王宣王襄王)¶
(此三王並賢也又按田儋兄弟三人俱為王並賢史記/曰儋弟榮榮弟橫高帝曰夫起自布衣兄弟三人更王)¶
(豈不賢乎哉靈龍燧象即田單鐵籠火牛事史記曰樂/毅破齊田單走安平令其宗人盡斷其車軸末而傳鐵)¶
(籠已而燕人攻安平惟田單宗人以鐵籠故得脫單收/即墨城中得千餘牛為絳繒衣畫以五彩龍文束兵刃)¶
(於其角灌脂束葦於尾燒其端鑿城數上穴夜縱牛壯/士五千人隨其後牛尾熱怒而奔燕軍燕軍大驚視之)¶
<pb:KR4b0018_WYG_016-14a>¶
(皆龍文所觸盡死傷燕軍敗云燧象者按左傳定四年/曰王使執燧象以奔吳師杜預曰燒火燧繫象尾使赴)¶
(吳師驚却之田單/之術本於此矣)自天之德乃祖乃父維嶽降神生申¶
及甫(大雅詩嵩高云維嶽降神生甫及申鄭箋曰四嶽/卿士之官掌四時者也在堯時姜姓為之申甫齊)¶
(許皆其/苖裔)北門梁棟西州雲雨勇讋燕城名題漢柱(北門/謂齊)¶
(之北門燕在齊北史記齊威王曰吾吏有黔夫者使守/徐州則燕人祭北門裴駰曰齊之北門燕人攻齊田單)¶
(固守聊城卒以敗燕是為梁棟也西州謂京兆也周禮/職方氏正西曰雍州故云西州謂田鳳為京兆人漢帝)¶
(題柱之恩是遇雲雨也勇讋燕城接上北門句即田單/事史記曰田單敗燕軍殺其將騎劫追亡逐北所過城)¶
(邑皆畔燕而歸田單七十餘城皆復為齊名題殿柱接/上西州句即田鳳事三輔決録曰漢靈帝殿柱題堂堂)¶
<pb:KR4b0018_WYG_016-14b>¶
(乎張京兆田郎言𢎞祖父皆有功績如田單/之復燕城田鳳之題漢柱稱田氏之盛也)公始青衿¶
風神世載猛獸不驚家禽能對(青衿以下言田𢎞也鄭/風子衿云青青子衿毛)¶
(傳曰青衿青領也學子之所服晉書曰王戎年六七歳/於宣武場觀猛戰檻中虓呼震地衆皆奔走戎獨不動)¶
(神色自若魏明帝於閣上見而竒之世説曰梁國楊氏/子九歳甚聰慧孔君平詣其父父不在乃呼兒出為設)¶
(果果有楊梅孔指以示皃曰此是君家/果兒應聲答曰未聞孔雀是夫子家禽)劒學千門書觀¶
六代有竭忠貞無違敬愛(許氏説文許冲上書曰古文/時有六書一曰古文二曰竒)¶
(字三曰古篆書四曰佐書五曰繆篆六曰鳥蟲/書左傳荀息曰臣竭其股肱之力加之以忠貞)乃數軍¶
實乃握兵符(集作/謀非)燒沙成壘聚石成圖(左傳臧僖伯曰/以數軍實杜預)¶
<pb:KR4b0018_WYG_016-15a>¶
(曰以數車徒器械及所獲也後漢書曰舊制發兵皆以/虎符其餘徴調竹使符曹瞞傳曰公軍毎渡渭輒為馬)¶
(超騎所衝突營不得立地又多沙不可築壘婁子伯説/公曰今寒可起沙為城以水灌之可一夜而成公從之)¶
(乃多作縑囊以運水夜渡兵作城比明城立由是公軍/盡得渡渭晉書曰初諸葛亮造八陣於魚復平沙上累)¶
(石為八行相去二丈桓溫/見之曰此常山蛇勢也)風雲順逆營陣孤虚靈雨鉦¶
鳴爟火飛狐(風后握竒經有風陳雲陳漢書藝文志有/風后孤虚二十巻後漢書方術傳曰須臾)¶
(孤虛之術章懐太子注云孤虛者孤謂六甲之孤辰若/甲子旬中乙亥無干於是為孤也對孤為虚詩采芑云)¶
(靈雨既零又云鉦人伐鼓説文曰鉦鐃也似鈴柄中上/下通鼔人注云鐲鉦也形如小鐘是鐲亦名鉦也張宴)¶
(曰爟火熢火也狀若井契臯矣漢書文帝紀曰以/中大夫令免為車騎將軍屯飛狐如淳曰在代郡)淮隂¶
<pb:KR4b0018_WYG_016-15b>¶
受䇿車騎登壇公為上將有此同官(言𢎞授車騎大將/軍轉驃騎大將軍)¶
(也淮隂侯韓信也受䇿謂拜大將軍也後漢書曰竇憲/拜車騎將軍上將文昌中星名左氏傳曰同官為僚今)¶
(授將軍是為上將車/騎等名為同官矣)下江燒楚上地吞韓推功玉案定¶
䇿珠盤(下江燒楚謂𢎞為江陵總管退陳將吳明徹也/後漢書郡國志曰南郡編縣有藍口聚下江兵)¶
(所據注云今當陽城是也上地吞韓謂𢎞為仁壽城主/以逼宜陽宜陽韓地也史記韓襄王五年云秦抜我宜)¶
(陽斬首六萬又曰王翦將上地楚漢春秋韓信曰漢王/賜臣玉案之食注詳司馬裔銘周禮曰玉府若合諸侯)¶
(則供珠盤玉敦注云珠盤以珠飾盤所以盛/牛耳玉敦以玉為敦所以盛血盟㑹用之)天有三階¶
公承其命國有六卿公從其政(謂𢎞為少保司徒也藝/文志曰泰階六符一巻)¶
<pb:KR4b0018_WYG_016-16a>¶
(李竒曰三台謂之泰階两两成體三台/故六三階謂少保六卿謂大司空也)台曜偕輝槐庭¶
重映匡贊七德謨猷八柄腹滿精神心開明鏡(台曜即/三台也)¶
(天官書曰魁下六星两两相比者名三能三能色齊君/臣和不齊為乖戾蘇林曰能音台周官曰三槐三公位)¶
(焉故云槐庭王儉褚淵碑文云贊道槐庭左氏傳曰武/有七德周禮太宰職曰以八柄詔王馭羣臣一曰爵以)¶
(馭其貴二曰禄以馭其富三曰予以馭其幸四曰置以/馭其行五曰生以馭其福六曰奪以馭其貧七曰廢以)¶
(馭其罪八曰誅以馭其過晉書溫嶠曰錢世儀精神滿/腹世説曰何㸃嘗目陸慧曉心如明鏡遇形觸物無不)¶
(朗/然)伏波受脤樓船推轂東道未從南征不復(謂督襄郢/諸州軍事)¶
(不復返也伏波樓船將軍名前書武帝元鼎五年遣伏/波將軍路博德出桂陽下湟水後漢書曰馬援為伏波)¶
<pb:KR4b0018_WYG_016-16b>¶
(將軍漢書曰樓船將軍楊僕出豫章下湞水左氏傳曰/燭之武見秦伯曰若舎鄭以為東道主行李之往來共)¶
(其困乏又僖四年傳曰昭王南征而不復寡人是問吕/氏春秋曰周昭王親將征荆蠻辛餘靡長且多力為王)¶
(右還反渉漢梁敗王及祭公隕於漢中辛餘靡振王北/濟反振祭公高誘注引左傳云昭王之不復君其問諸)¶
(水濵依左傳則昭王已沒於漢呂氏復云振王且或/稱梁敗或説膠船其㫖不同一遵左氏之為正也)飲¶
丹有井澆泉無菊功存柳林身在樠木(干寳搜神記曰/臨汜縣有廖氏)¶
(世老壽後徙居子孫輒殘折他人居其故宅復累世壽/乃知是宅所為不知何故疑井水赤乃掘井左右得古)¶
(人埋丹砂數十斛丹汁入水是以飲水而得壽盛𢎞之/荆州記曰菊水在穰縣菊被涯水極甘香谷中皆飲此)¶
(水上壽百二十七八十者猶以為夭太尉胡廣患風疾/休沐南歸恒飲此水後疾遂瘳年八十二薨也魏文帝)¶
<pb:KR4b0018_WYG_016-17a>¶
(柳賦序曰昔建安五年上與袁紹戰於官渡時余從行/始植斯柳按古人戰勝嘗種樹一枝以旌其功官渡之)¶
(戰曹公破紹天下莫敵功之最大者也此云功存柳林/以𢎞有宜陽戰功故引是事左傳莊四年曰王遂行卒)¶
(於樠木之下杜預曰樠木木名樠郎蕩反又莫昆反又/武元反言無丹井菊泉可以延壽功成遂薨於行也)¶
移茵返𦵏提柩山行芻靈隴水哀挽長城(説文曰茵車/褥也禮記曰)¶
(在牀曰尸在棺曰柩又曰塗車芻靈自/古有之鄭注曰芻靈束茅為人馬也)山如北邙樹似¶
東平松門石起碑字金生(西京雜記曰何武𦵏北邙山/薄龍坂王嘉冢東北一里皇)¶
(覧曰東平思王冡在無鹽人傳言王在國思歸京師後/𦵏其冢上松柏皆西靡也謝靈運入彭蠡湖口詩曰攀)¶
(崖照石鏡牽葉入松門注引張僧鍳地志曰石鏡山東/有一圓石懸崖明浄照人見形顧野王輿地志曰自入)¶
<pb:KR4b0018_WYG_016-17b>¶
(湖三百三十里窮於松門東西四十里青松徧於两岸/王隠晉書曰永嘉元年陳國項縣賈逵石碑中生金人)¶
(盜鑿取賣賣巳復生/此江東中興之瑞也)𣺌𣺌山河煢煢𦙍子泣血徒歩奔¶
波千里(言𢎞薨於州鎮子恭等奔喪千里也世説曰王/濬沖為尚書令經黃公酒壚下過謂後車客曰)¶
(自稽生天阮公亡以來今日視此雖近邈若山河左氏/傳曰哀十六年孔子卒公誄之曰煢煢余在疚詩曰哀)¶
(此煢獨泣血言泣/盡而繼之以血也)孝水先枯悲雲即起世數存没哀榮¶
終始(酈元水經注曰孝水在河南城西十餘里潘岳西/征賦曰澡孝水而濯纓嘉善名而在兹謝靈運詩)¶
(曰風悲黃雲起/哀榮見論語)¶
　　周柱國大將軍大都督同州刺史爾(字或作/尒同)綿永¶
<pb:KR4b0018_WYG_016-18a>¶
　　　神道碑¶
公諱永字永賔東燕遼東石城縣零泉里人也本姓段¶
(周書列傳云段永字永/賔其先遼西石城人)昔者昌意降居初分若水之姓¶
共叔出奔始有京城之族(序段氏之先也帝系黃帝產/青陽昌意山海經曰南海之)¶
(木若水之間有木名曰若木若水出焉水經注曰黃帝/長子昌意德劣不足紹承大位降居若水為諸侯焉娶)¶
(蜀山氏女生顓頊於若水之野有聖德二十登帝位承/少皥金官之政以水德寶厯矣國語曰黃帝以姬水成)¶
(段氏之先出自鄭國姬姓左氏傳曰鄭武姜愛共叔段/請京始居之謂之京城太叔京叛太叔段太叔出奔共)¶
(此段氏得/姓之始也)西河居士蕃魏而却秦北岳將軍威胡而奉¶
<pb:KR4b0018_WYG_016-18b>¶
晉其後居於北代則先封遼水備乎史籍可略而言(史/記)¶
(魏世家曰文侯客段干木過其閭未嘗不軾也秦嘗欲/伐魏或曰魏君賢人是禮國人稱仁上下和合未可伐)¶
(也文侯由是得譽於諸侯按史記老子之子宗為魏將/封於段干是段干為複姓未必即段氏之祖惟風俗通)¶
(注云姓段名干木矣晉書曰段匹磾東郡鮮卑人也種/類勁㨗世為大人父務勿塵懐帝時以為單于匹磾為)¶
(左賢王率衆助國征討假撫軍大將軍後為石季龍所/逼常著朝服持晉節經年國中謀推匹磾為主事露被)¶
(害永本傳其先遼西石城人晉幽州/刺史段匹磾之後也北岳恒山也)祖援鎮西將軍馮¶
翊太守(本傳云曾祖愄仕魏黄龍/鎮將因徙高陸之河陽焉)父儒平東將軍持節¶
恒燕朔三州諸軍事恒州刺史(地名注見/是篇銘内)公年裁弱冠¶
<pb:KR4b0018_WYG_016-19a>¶
即值亂離驅馳闗塞之間早有縱橫之志(本傳云永幼/有志操閭里)¶
(稱之魏正光末六鎮擾亂遂/擕老幼避地中山後赴洛陽)軍陣方圓無勞聚米山川¶
形勢不待披圖(後漢書曰馬援於帝前聚米為山谷指/畫形勢開示衆軍所從道徑往來分祈)¶
(曲折昭然可曉帝曰虜在吾目中矣漢書曰張安世長/子千秋為中郎將隨度遼將軍范明友擊烏桓還謁大)¶
(將軍光問千秋戰鬪方略山川形勢千秋口對兵事畫/地成圖無所忘失又後漢書曰鄧禹從至廣阿光武舎)¶
(城樓上披與圖指示禹曰天下郡國如是今始得其一/子前言以吾慮天下不足定何也禹曰方今海内殽亂)¶
(人思明君猶赤子之慕慈母古之/興者在德厚薄不以大小光武悦)魏正光五年入仕解¶
褐殿中將軍孝昌三年加龍驤將軍永平三年授平東¶
<pb:KR4b0018_WYG_016-19b>¶
將軍都督中埏建義勳謀是先䝉賞倉泉縣開國男食¶
邑一百戸(正光五年魏明帝即位之八年也孝昌三年/魏明帝十一年也按魏帝紀宣武之八年改)¶
(元永平明帝為宣武子當作永安疑有誤隋書地理/志曰漢陽郡上禄縣舊置仇池郡後魏置倉泉縣)其¶
年淮淝侵軼南鄙徵公兵受脤偏師一月三㨗(本傳云/青州人)¶
(崔社客舉兵反永討平之進爵為侯/左氏傳曰戎有受脤詩云一月三㨗)昔張遼奄至(原本/有闕)¶
(文逺魏志曰張遼字/文  雁門馬邑人也)封沃陽縣開國伯食邑五百戸進¶
爵為侯(漢書地理志曰雁/門郡有沃陽縣)永熙元年(魏孝武即/位之年也)授使持¶
節車騎大將軍左光禄(本傳云除左/光禄大夫)魏武帝特召入仕¶
<pb:KR4b0018_WYG_016-20a>¶
閣内大都督馬武小心侍蕭王於卧内典韋忠壯陪魏¶
后於宮中(後漢書曰更始遣侍御史持節立光武為蕭/王袁宏後漢紀曰馬武字子張南陽湖陽人)¶
(少時避怨綠林中起隨擊甄阜二公兵故王常親引之/邯鄲既平王登臺從容謂武曰吾得漁陽上谷突騎欲)¶
(令將軍主之何如武讓不敢當然歸心於王武既降置/之帳下毎饗諸將武斟酌於前自以新屬也甚卑恭不)¶
(敢與南陽時等王善之魏志曰典韋陳留巳吾人也為/校尉性忠至謹重常晝立侍終日夜宿帳左右稀歸私)¶
(寢好持大雙㦸與長刀等軍中為之語曰帳下壯士有/典君提一雙㦸八十斤太祖征荆州至宛張繡迎降太)¶
(祖延繡及其將帥置酒高㑹太祖行酒韋持大斧立後/刃徑尺太祖所至之前韋輒舉斧目之繡及其將帥莫)¶
(敢仰/視)於時賊帥元伯破掠城市西自潼函東綿鞏洛(本/傳)¶
<pb:KR4b0018_WYG_016-20b>¶
(云時有賊魁元伯生率數百騎西自崤潼東至鞏洛屠/陷塢壁所在為患左傳文十三年晉侯使詹嘉處瑕以)¶
(守桃林之塞杜預曰桃林在𢎞農華隂縣東潼闗高誘/呂氏春秋注桃林縣西長城晉地道記曰潼闗是也郡)¶
(國志曰𢎞農故秦函谷闗又河南榖城有函谷闗河南/鞏縣故鞏伯國河南周公時所城洛邑也春秋之王城)¶
京畿大都督請士馬五千公曰此賊無他䇿尋為鳥散¶
止請五百騎應手生擒朝廷賞其謀䇿百姓喜其除害¶
(本傳云魏孝武遣京畿大都督匹婁昭討之昭請以五/千人行永進曰此賊既無城柵惟以寇抄為資安則蟻)¶
(聚窮則鳥散取之在速不在衆也若星馳電發出其不/虞精騎五百自足平殄若徵兵而後往彼必速竄雖有)¶
(大衆無所用之帝然其計於是命永代昭以五/百騎討之永覘知所在倍道兼進遂破平之)既而喪¶
<pb:KR4b0018_WYG_016-21a>¶
亂𢎞多生民板蕩乗輿西幸宗社北遷(言魏孝武遷/都長安也)公¶
妙識𤣥象深知厯數乃與昆弟謀為自全斬西中郎將¶
送首闗内(本傳云帝西遷永時不及從大統初乃結宗/人潛謀歸欵密與都督趙業等襲斬西中郎)¶
(將慕容顯和/傳首京師)䝉賞昌平縣開國子食邑三百戸大統元¶
年授使持節都督北徐州刺史平竇軍復𢎞農戰沙苑¶
河橋公並預先登身當鋒首謨猷應變備在司勳(本傳/云從)¶
(擒竇泰復𢎞農破沙苑並有戰功河橋之役永力/戰先登周禮司勳屬夏官鄭注曰此官主功賞)增邑¶
八百戸通前合二千戸進爵為沃陽縣開國公授南汾¶
<pb:KR4b0018_WYG_016-21b>¶
州諸軍事南汾州刺史(隋志云文城郡東魏置/南汾州後周改為汾州)十四年¶
增邑三百戸轉大都督其年授車騎大將軍儀同三司¶
加散騎常侍十六年授驃騎大將軍開府加侍中尋授¶
恒州諸軍事恒州刺史又遷雲州刺史(隋志云北地郡/三水縣西魏置)¶
(恒州尋廢又北地郡彭原/縣有豐城西魏置雲州)昔軒丘分族異姓者十四人¶
酆邑建侯宗盟者四十國(史記曰黄帝姓軒轅氏國語/曰黃帝之子二十五宗其得)¶
(姓者十四人左傳昭二十八年成鱄曰昔武王克商光/有天下其兄弟之國者十五人姬姓之國者四十人詩)¶
(云作邑於豐左傳周/之宗盟異姓為後)太祖文帝席巻闗河三分天下(席/巻)¶
<pb:KR4b0018_WYG_016-22a>¶
(見過/秦論)潁川從我並有鄕里之親新豐故人非無布衣之¶
舊(袁宏後漢紀曰世祖為大司馬遣平河北於是馮異/銚期堅鐔祭遵臧宮王霸皆以為掾吏從至河北賔)¶
(多去者世祖謂霸曰潁川從我者皆巳亡矣疾風知勁/草爾其勉之漢書地理志曰京兆新豐故驪戎國高祖)¶
(七年置應劭曰太上皇思東歸於是高祖改築/城市街里以象新豐徙豐民以實之故號新豐)更立九¶
十九姓還存三十六國舊胄還姓爾綿(本傳云賜姓爾/綿氏周明帝紀)¶
(二年詔曰三十六國九十九姓自魏氏南遷皆/稱河南之民今周室既都闗中宜稱京兆人)增邑一¶
千戸進爵為廣(一作/州)城郡開國公(地理志曰廣城/縣屬右北平)尋授¶
文州諸軍事文州刺史(隋志云汶山郡/後周置文州)國家以玉門西¶
<pb:KR4b0018_WYG_016-22b>¶
拒久勞亭障陽闗北牧多事風塵(漢書西域傳曰漢列/亭障至玉門自玉門)¶
(陽闗出西域有南道北道地理/志曰敦煌郡有陽闗玉門闗)武成二年有詔進公都¶
督瓜州諸軍事瓜州刺史是以名馳梓嶺聲振榆闗無¶
雷畏威負霜懐德(漢書地理志曰敦煌郡古瓜州隋志/云敦煌郡舊置瓜州梓嶺即梓潼也)¶
(漢書地理志曰廣漢郡梓潼五婦山馳水所出益州郡/有葉榆澤西域傳曰無雷國王治盧城去長安九千九)¶
(百五十里又曰老上單于殺月氏以其頭為飲器月氏/乃逺過大宛西擊大夏而臣之有五翎侯三曰貴霜翎)¶
(侯治䕶澡城去都䕶五千九百四十里去陽闗七/千九百八十二里此云負霜疑貴霜轉寫之誤也)保定¶
三年還朝受工部中大夫遷軍司馬夏官司武待白露¶
<pb:KR4b0018_WYG_016-23a>¶
而治兵冬官考工記𤣥雲而授職(周禮夏官司馬之職/謂永為軍司馬也月)¶
(令曰七月白露降治兵謂秋獮之事也周禮冬官考工/記謂永為工部大夫也服䖍曰黃帝以雲名官春官為)¶
(青雲氏夏官為縉雲氏秋官為白雲氏冬官為/黒雲氏中官為黃雲氏冬官黒雲故云𤣥雲矣)四年增¶
邑三百戸通前合三千九百戸其年授使持節大將軍¶
都督治左八軍總管軍事(一有/洛食)朝登上將暮會小卒事¶
渉交接觀釁而返(左傳隨武子曰會聞用師/觀釁而動杜注曰釁罪也)天和二(本/傳)¶
(作/四)年以本官領小司寇三度有星名天獄八封有坎象¶
刑書(史記天官書注詩紀厯樞曰賤人牢一曰天獄坎/上六係於徽纆寘於叢棘三歳不得凶虞翻曰徽)¶
<pb:KR4b0018_WYG_016-23b>¶
(索黒索也觀巽為繩艮為手上變入坎故係用徽繩坎/多心故叢棘獄外種九棘故稱叢棘二變則五體剝剝)¶
(傷坤殺故寘於叢棘也不得謂不得出獄艮止坎獄乾/為歳五從乾來三非其應故曰三歳不得凶矣九家易)¶
(曰坎為叢棘/又為法律)公繁不秋荼嚴無夏日(鹽鐵論曰秦法繁/於秋荼左氏傳曰)¶
(趙盾夏日/之日也)民知約法未肯以獄吏為尊吏識刑名無敢¶
以死灰相懼(漢書高帝詔曰今民約法三章耳又周勃/傳曰人有上書告勃欲反下廷尉吏稍侵)¶
(辱之既出曰吾嘗將百萬軍然安知獄吏之貴也又韓/安國傳曰安國坐法抵罪䝉獄吏田甲辱安國安國曰)¶
(死灰獨不復然乎/甲曰然即溺之)又任左廂第三軍總管(按後周六軍/有右一軍右)¶
(二軍右三軍左一軍左二軍/左三軍總管見周武帝紀)仍被勑將兵馬北道敎習¶
<pb:KR4b0018_WYG_016-24a>¶
韓信入闗即申軍令陳農受詔仍校兵書(史記曰蕭何/薦韓信拜大)¶
(將遂聽信計部署諸將所擊按漢王入闗中韓信亡楚/歸漢故云入闗漢書曰成帝時以書頗散亡使謁者陳)¶
(農求遺書/於天下)豈直六郡良家五營騎士懸知正正之旗遥¶
識堂堂(一作/亭亭)之陣(一作氣林漢書曰漢興六郡良家子/選給羽  期門師古曰六郡謂隴西)¶
(天水安定北地上郡西河也漢官儀曰漢有五營孫子/兵法曰無邀正正之旗勿擊堂堂之陣此治變者也注)¶
(云正正齊也/堂堂大也)䝉犯霜露旗鼔驅馳(左氏傳太叔曰跋渉/山川䝉犯霜露又張)¶
(侯曰師之耳目在吾/旗鼔詩曰載馳載驅)俄而遘疾遂至大漸五年六月十¶
六日薨於賀葛城春秋六十有八(本傳云率兵北道講/武卒於賀葛城餘同)¶
<pb:KR4b0018_WYG_016-24b>¶
將軍死綏三軍行哭都䕶喪還縁邊追祭(司馬法曰將/軍死綏綏却)¶
(也漢書曰叚㑹宗死烏孫中年七/十五矣城郭諸國為發喪立祠焉)九月二十三日靈柩¶
至於京師皇帝臨喪百寮赴弔詔遣使持節車騎大將¶
軍儀同三司賀拔軌監䕶喪事又遣使持節車騎大將¶
軍儀同三司紇豆陵亮冊贈使持節柱國大將軍同華¶
宜敷丹五州諸軍事同州刺史(隋志云馮翊郡後魏置/華州西魏改曰同州京)¶
(兆鄭縣西魏曰華州京兆華原縣西魏曰宜州上郡/西魏敷州延安郡義川西魏為丹州後周為丹陽)諡¶
曰恭公其年十一月五日𦵏於京城南高陽原高司里¶
<pb:KR4b0018_WYG_016-25a>¶
夫人赫連氏(赫赫勃勃之後也崔鴻十六國春秋夏錄/曰赫連勃勃朔方人匈奴左賢王去卑之)¶
(後劉元海之族也并衆數萬自稱天王大單于以匈奴/夏后氏之苗裔僣稱大夏令曰古之氏族無常王者繫)¶
(天為子是為徽赫實為天連改姓曰赫連氏庶恊皇天/之意支庶以鐵伐為氏庶朕宗族子孫剛鋭如鐵皆堪)¶
(伐/人)兗州刺史悦之女年十四適爾綿氏冊拜魯城縣君¶
遷濟隂郡君又遷廣成國夫人肅恭令淑儀範賢才四¶
德有耀三星增輝三公夫人見於斯矣(四德謂婦德婦/言婦容婦功也)¶
(國風綢繆云/三星在戸)建德元年十二月亡春秋五十有八二年¶
正月歸於高司之塋劉荆州之墓合𦵏於襄水之陽(劉/荆)¶
<pb:KR4b0018_WYG_016-25b>¶
(州劉表也後漢書注引代語曰表死後八十餘年晉太/康中冢見發表及妻身形如生芬香聞數里又從征記)¶
(曰劉表冢在高平郡表之子琮擣四方香珍香數千斛/著棺中蘇合消疾之香莫不畢備永嘉中郡人發其墓)¶
(表面如生香/聞數十里)衞將軍之陵同穴於廬山之下(漢書曰衞/青拜大將)¶
(軍青尚平陽主與主/合𦵏起冢象廬山)嗚呼哀哉世子岌使持節儀同大¶
將軍領兵部大夫純孝事親忠貞事國禮義自立聲名¶
有焉銘曰¶
軒臺受氏若水降居西城仲𦙍北陸寘餘(言叚氏之先/本黃帝之子)¶
(昌意之後姬姓其在鄭國春秋時有共叔叚為京城大/叔叚為武姜少子莊公之弟故云仲𦙍北陸寘餘謂叚)¶
<pb:KR4b0018_WYG_016-26a>¶
(匹磾本鮮卑人父務勿塵為單于匹磾/假撫軍大將軍也北陸北方之總名也)山川雄烈風俗¶
扶疎昔我闗塞㳂襲干戈(言愄仕魏為黃龍鎮將也本/傳言曾祖序云曾祖援疑愄)¶
(是其高/祖矣)時遭拔本世值橫波北封代郡東據遼河(言比/魏盛)¶
(時儒為平東將軍持節燕恒朔三州也左氏傳曰拔本/塞源漢書地理志云代郡秦置屬幽州遼西郡遼東郡)¶
(秦置屬幽州遼陽大梁水西南至遼陽入遼云北封代/郡東據遼河者儒為恒州刺史持節燕恒朔三州按魏)¶
(地形志及隋書地志魏太和中分恒州東部置燕州恒/山本恒山郡隋志馬邑郡舊置朔州本漢五原郡後魏)¶
(置懐朔鎮及朔州此三州之/地在燕代之間遼陽在東也)地未平一天猶薦瘥我公¶
重光繼文踵武(言魏正光末六鎮擾亂永遂於此時立/功也逸書曰地平天成又老子曰地得)¶
<pb:KR4b0018_WYG_016-26b>¶
(一以寜詩曰天方薦瘥我公謂叚永也楚辭/曰及前王之踵武王逸曰踵繼也武跡也)總牧三蕃¶
兼治六輔雅俗觀風都亭待雨(謂永厯任諸州軍事及/諸州刺史也漢書曰兒)¶
(寛表奏開六輔渠韋昭曰六輔謂京兆馮翊扶風河東/河内河南也師古曰溝洫志云兒寛為左内史奏請穿)¶
(六渠以益漑鄭國旁高卬之田於鄭國渠上流南岸更開/六道小渠以輔助灌漑耳渠在雍州雲陽三原兩縣界)¶
(鄉人名曰六渠亦號輔渠故河渠書云闗内則輔渠靈/軹是也任昉曰六輔殊風文選李善引韋昭注此云六)¶
(輔亦引韋氏之義也禮記曰太師陳詩以觀民風謝承/後漢書曰鄭𢎞為淮隂太守消息繇賦政不煩苛行春)¶
(大旱隨/車致雨)不逢問吏無聞桴鼔(袁宏後漢紀曰劉寵為㑹/稽太守郡中大治徵入為)¶
(將作大匠山隂父老共往送寵曰山谷老生未嘗到郡/縣他時吏發不去民間或狗吠竟夕民不得安自明府)¶
<pb:KR4b0018_WYG_016-27a>¶
(下車以來吏稀至民間狗不夜吠第五種拜高密侯相/是時徐兗二州盗賊羣輩種皆大儲糧稸勤厲吏士賊)¶
(聞皆憚之桴鼔不鳴流民歸者歳/終不止數千家桴擊鼔杖也音夫)公以載世挺此令聞¶
孝有三德忠惟一君馬陵釋患聊城解紛(左傳成七年/云㑹武陵杜)¶
(預曰魏郡元成縣東有地名馬陵史記/曰龎涓死處聊城解紛田單事注巳見)兵防滿月戰避¶
迎雲長松都尉細柳將軍(漢書匈奴傳曰匈奴舉事常/隨月盛壯以攻戰月虧則退)¶
(兵續漢志曰雲如壊山謂營頭之星也占曰營頭之星/所墜其下覆軍殺將血流千里後漢郡國志廣漢屬國)¶
(都尉水經注云漢永初三年置周白馬水出長松縣東/北注白水又東逕隂平漢書曰  亞夫為將軍居細柳)¶
旣牧淮海且蕃恒代高壁負闗長亭穿塞(謂永任徐州/恒州刺史諸)¶
<pb:KR4b0018_WYG_016-27b>¶
(州軍事也左傳杜注曰壁壘壁/也漢官儀曰秦法十里一長亭)釁鼔司盟(闕/)　　　(此/處)¶
(脱四字鼔左傳僖三十三年孟明稽首曰君之惠不以/纍臣釁  杜預曰殺人以血塗鼔謂之釁鼓釁計覲反)¶
吏不能欺兵無敢背玉闗遺矩汾海留愛(説文曰釁血/祭也應劭曰)¶
(殺牲以血塗鼔曰釁玉闗遺矩謂為瓜州刺史瓜州/燉煌玉門闗是也汾海留愛謂為南汾州刺史也)大¶
將受冊公昇其壇六卿咸事公貳其官(大將昇壇韓信/事謂授使持節)¶
(大將軍也六卿咸事者/永為小司寇故云貳矣)夷陵燒楚上黨分韓營軍叅合¶
校戰臯蘭(史記曰秦將白起伐楚拔郢燒夷陵漢書地/理志曰上黨本韓之别郡也逺韓近趙後卒)¶
(降趙皆趙分也史記韓王信傳曰柴將軍屠叅合斬韓/王信蘇林曰叅合代地也正義曰故城在朔州定襄縣)¶
<pb:KR4b0018_WYG_016-28a>¶
(北地理志曰代郡有叅合縣水經注曰道人城北五十/里有叅合鄉故縣也漢書霍去病傳曰合短兵鏖臯蘭)¶
(下師古曰/山名也)年深厲起福過災生上台裂岳次將傾星(傷/其)¶
(卒也庾亮讓中書監表曰小人禄薄福過災生上/台三台也次將文昌中星名言永死上應列宿也)赤地¶
(疑作/虵)悲淚白虎哀鳴懸弓靈幕繫馬寒坰(赤虵丹旐也/爾雅曰龜虵)¶
(曰旐陳留風俗傳曰沛公起兵野戰喪皇妣於黄鄉天/下平定乃使使者以梓宮招魂幽野有丹虵在水自洒)¶
(濯之入於梓宮其浴處有遺髪焉故諡曰昭靈夫人水/經注引此作丹旐矣干寶搜神記曰王業字子香漢和)¶
(帝時為荆州刺史毎出行部沐浴齋素以祈於天地當/啓佐愚心無使有枉百姓在州七年惠風大行苛慝不)¶
(作山無豺狼卒於湘江有二白虎低頭曳尾宿衞其側/及喪去虎踰州境忽然不見民共為立碑號曰湘江白)¶
<pb:KR4b0018_WYG_016-28b>¶
(虎墓爾雅曰/林外謂之坰)煙凝不動泉凍無聲天子愴然追於贈諡¶
禮官賜冊陪陵受地(謂帝臨喪冊贈追/諡更受𦵏地也)印綬曰策衣衾¶
曰燧𤣥窆就列黃腸在位(漢書曰張安世薨天子贈印/綬送以輕車介士穀梁傳曰)¶
(衣衾曰燧何休云燧猶遺也以衣服可以贈人因謂衣/服為燧周禮鄭注曰窆𦵏下棺也漢書音義曰以柏木)¶
(黃心為椁/曰黃腸也)自此何世從茲㡬春樹為櫪社陵成谷神詎¶
知雲閣名在功臣(櫪社疑即櫟社莊子曰匠石之齊見/櫟社樹觀者如市按莊子以此木得)¶
(終天年此云墓樹長久也老子曰谷神不死注云谷養/也神謂五臟之神人能養其神炁則長生不死此云陵)¶
(成谷神者言死而不朽視彼丘陵有如生年/也雲閣漢書所謂雲臺是也臺閣通稱矣)¶
<pb:KR4b0018_WYG_016-29a>¶
　　周車騎大將軍賀婁公神道碑¶
昔者軒丘命氏初分兄弟之姓若水降居始建諸侯之¶
國(序張氏之先也按姓譜自軒轅子少昊第五子揮觀/弧星始造弓矢為弓正主祀弧世掌其職為張氏軒)¶
(丘命氏若國語所云黃帝之子十四姓也注見齊王憲/碑若水降居昌意事注見叚永碑言張氏本黃帝之後)¶
(姬姓/也)自是以官為族因地為宗水𣲖枝分其可知矣(以/官)¶
(為族所謂弓正是也因地為宗按潛夫/論河東解邑有張城有西張城是也)公諱慈字元逹¶
本姓張清河東武城人也仕於周張仲為孝友謀於晉¶
張彦為賢臣(小雅六月之詩曰侯誰在矣張仲孝友箋/云張仲尹吉甫之友爾雅李廵注曰張姓)¶
<pb:KR4b0018_WYG_016-29b>¶
(仲字其人孝故稱孝友矣春秋晉有張氏世為大夫左/傳成十八年曰張老為侯奄國語云使張老延譽於四)¶
(方且觀道逆者是也襄三年悼公以張老為中軍司馬/至襄十六年平公即位以其子張君臣代之其後張氏)¶
(累見於傳張彦疑即張老爾雅曰美士為彦/彦士之美稱故曰張彦若漢書魏倩汲直矣)　韓有開地¶
則五世稱強(一作/強國)趙有孟談則三卿不戰(漢書曰張良/其先韓人大)¶
(父開地相韓昭侯宣惠王襄哀王父平相釐王悼惠王/秦滅韓良求客刺秦王為韓報仇以五世相韓故師古)¶
(曰從昭侯至悼惠王凡五君戰國䇿曰張孟談隂見韓/魏之君殺守隄吏決水灌智伯智伯軍亂擒智伯身死)¶
(國分為三三/卿韓趙魏也)祖慶少習邊將慿仗智勇雖復五車竹簡¶
不取博士之名一巻兵書即以將軍自許(莊子曰惠施/其書五車其)¶
<pb:KR4b0018_WYG_016-30a>¶
(道蹐駁漢書藝文志稱兵書有娷一篇又有兒良一篇/廣武君一篇丁子一篇項王一篇太壹兵法一篇鵊冶)¶
(子一篇孟子一篇圖一巻鮑/子兵法圖一巻苗子圖一巻)角端在手必無齊魯之侵¶
蓮花挿腰甚得蛟龍之氣(司馬相如上林賦曰獸則麒/麟角&KR1511;郭璞曰角&KR1511;音端似)¶
(猪角在鼻上堪作弓李陵嘗以此弓十張遺蘇武也毛/詩疏云角端有肉張揖曰角端似牛角可以為弓齊魯)¶
(之侵引史記曹沬事注見歩陸碑蓮花劒也越絶書曰/越王取純鉤薛燭望之其花捽如芙蓉蛟龍之氣即雷)¶
(煥張華云豐城劒氣/也後劒化為龍矣)為車騎大將軍儀同三司散騎常¶
侍霸城縣開國伯贈河州刺史(隋志京兆太興有後/魏杜城縣西霸城縣)父¶
璨公子公孫有鎡基於天下良弓良冶有世業於家風¶
<pb:KR4b0018_WYG_016-30b>¶
(孟子曰雖有鎡基不如待時賈逵曰鎡基耨也列/子曰良弓之子必先為箕良冶之子必先為裘)書則¶
百家可知劒則千人可敵三槐以鼐鼎象物知其神奸¶
五等以桓珪班瑞守其宮室君以才望兼而有之(周禮/曰三)¶
(槐三公位焉左氏傳曰昔夏之方有德也逺方圖物貢/金九牧鑄鼎象物使人知神姦爾雅曰鼎絶大謂之鼐)¶
(周禮曰上公之禮執桓珪鄭云雙植/謂之桓桓宮室之象所以安其工)終於使持節車騎¶
大將軍儀同三司散騎常侍武定縣開國公贈河州刺¶
史惟公秉山岳之靈受星辰之氣年在髫髪甫就勝衣¶
(後漢光武紀曰今皇/子賴天能勝衣趨拜)竹馬來迎巳知名於郭伋羊車在¶
<pb:KR4b0018_WYG_016-31a>¶
道即見賞於王澄(後漢書曰郭伋在并州素給恩德及/後入界所到縣邑老幼相擕始至行)¶
(部到西河美稷有兒童數百各騎竹馬道次迎拜晉書/曰衞玠字叔寶總角乗羊車入市見者皆以為玉人觀)¶
(之者傾都瑯邪王澄有高名少所推服毎聞玠言輙/嘆息絶倒故時人為之語曰衞玠談道平子絶倒)豈¶
直童子明經書生説卦而巳(後漢書曰臧洪年十五以/父幼拜童子郎注云漢法)¶
(孝廉試經者拜為郎洪以年幼才俊故拜童子郎續漢/書曰左雄奏徴海内名儒為博士使公卿子弟為諸生)¶
(有志操者加其俸禄及汝南謝連河南趙建章年始十/二各能通經雄並奏拜童子郎於是負書來學雲集京)¶
(師也秉山岳之靈至/而巳言張慈幼敏也)至如禪河清論秋水高談故以辨¶
折龜林聲馳鹿野(釋法顯傳曰恒水東南流逕拘夷那/竭國南城北雙樹間有希連禪河世)¶
<pb:KR4b0018_WYG_016-31b>¶
(尊於此北首般泥洹分舎利處莊子有秋水篇龜林注/詳齊王碑本句經稱龜頭尾四足以喻六塵長阿含經)¶
(曰毗婆尸如來於槃頭城鹿野苑中轉無上法輪城内/四千人往詣鹿野苑中毗婆尸佛所頭面禮足即於座)¶
(上逺離塵垢/得法浄眼)國家官族君為首姓起家車騎大將軍儀¶
同三司襲爵為公增邑合一千六百戸弱冠登朝傳呼¶
甚寵(漢書蕭望之傳曰下/車趨門傳呼甚寵)漢魏台鼎故無此比中朝方¶
伯罕有其年大冢宰任總機衡是勤王略惜君忠壯委¶
以爪牙(大冢宰晉國公䕶也周書武帝紀云保安元年/以大冢宰晉公護為都督中外諸軍事五府總)¶
(於天官晉起居注曰元康元年詔曰司徒王渾文武勳/庸著在方策宜叅弼機衡以亮天工其可録尚書事也)¶
<pb:KR4b0018_WYG_016-32a>¶
(左傳成二年曰侵敗王略杜預曰略經略法度也又成/十二年傳郤至曰略其武夫以為己腹心股肱爪牙杜)¶
(云為搏噬之用也漢書武帝/詔曰將軍者國之爪牙也)乃領左廂親信出為梁州¶
防主(隋書地志梁州在禹貢自漢川以下諸郡皆其封/域周時以併雍部及漢又析置益州又曰漢川郡)¶
(舊置/梁州)華陽西極漢水東流巴濮既寜沉黎即静(言梁州/之地也)¶
(禹貢曰華陽黒水惟梁州又云嶓冢導漾東流為漢左/傳昭九年曰巴濮楚鄧吾南土也正義曰土地名云巴)¶
(巴郡江州縣也建寜郡南有濮夷地漢書曰武帝元鼎/六年定西南夷置況黎郡臣瓚曰茂陵書沉黎治笮都)¶
(去長安三千三百五/十五里領縣二十一)保定四年王師北伐以君驍勇被¶
召將兵師下宜陽身登函谷(括地志云故韓城一名宜/陽城在洛州福昌縣東十)¶
<pb:KR4b0018_WYG_016-32b>¶
(四里即韓宜陽縣城也函谷闗名西征記曰函谷右絶/岸十丈中容車而巳周書保定五年改函谷闗為通洛)¶
(防/)將燒白馬之城以覆烏巢之壘(桑欽水經曰沔水東/逕白馬戍南濜水入)¶
(焉酈元注濜水又南逕張魯治東水西上有張天師堂/庾仲雍謂山為白馬塞堂為張魯治東對白馬城一名)¶
(陽平闗亦云濜口城矣魏志張魯傳云太祖自散闗出/武都征之至陽平闗魯欲舉漢中降聞陽平已陷乃奔)¶
(南山入巴中左右欲悉燒寳貨倉庫魯封藏而去曹瞞/傳曰官渡之戰許攸曰公孤軍獨守外無救援而粱榖)¶
(已盡此危急之日也今袁氏輜重有萬餘乗在故市烏/巢屯軍無旅備今以輕兵襲之不意而至燔其積聚不)¶
(過三日袁/氏自敗也)既而中塗甚雨未獲圍原軍師聞喪不成侵¶
宋(言伐齊之師無功也周書武帝紀云保定四年十月/詔大將軍大冢宰晉國公䕶率軍伐齊䕶總大軍出)¶
<pb:KR4b0018_WYG_016-33a>¶
(潼闗大將軍權景宣率山南諸軍出豫州少師楊㯹出/枳闗十一月柱國蜀國公尉遲逈圍洛陽柱國齊國公)¶
(憲營於邙山晉國公護次於陜州十二月齊豫州刺史/王士良以州降齊師渡河晨至洛陽諸軍驚散尉遲逈)¶
(麾下數十騎扞敵得却至夜引還柱國庸國公王雄力/戰死之遂班師楊㯹於枳闗戰沒權景宣亦棄豫州而)¶
(還五年春正月甲申朔廢朝以庸國公王雄死王事故/也左傳僖二十五年云晉侯圍原命三日之糧原不降)¶
(命去之左傳圍原無遇雨之文五張寺碑銘云有雨圍/原及此篇皆云遇雨是所未詳疑此原字即爾雅高平)¶
(曰原之原葢郊外通稱與下侵宋借對非謂原邑也六/韜云武王伐殷兵行之日大雨左傳僖十九年云衞伐)¶
(邢師興而雨此皆師出有功者也左傳襄十八年云楚/師伐鄭渉於魚齒之下甚雨及之楚師多凍役徒㡬盡)¶
(此無功之師今周師伐齊無功又將士多棄軍戰沒疑/是引楚伐鄭之事又按左傳弦高稱鄭有原圃杜云滎)¶
<pb:KR4b0018_WYG_016-33b>¶
(陽中牟縣圃田澤也豈以鄭囿有原圃之名得稱圍原/耶史記宋世家曰文公元年晉率諸侯伐宋責以弑君)¶
(聞文公定立乃去在春秋文十六年十一月經云宋人/弑其君杵臼十七年晉人衞人陳人鄭人伐宋諸侯㑹)¶
(于扈左氏傳曰晉荀林父衞孔逹陳公孫寜鄭石楚伐/宋討曰何故弑君猶立文公而還卿不書失其所也晉)¶
(侯蒐于黃父遂復合諸侯平宋也公不與㑹齊難故也/書曰諸侯無功也杜預曰昭公雖以無道見弑而文公)¶
(猶宜以弑君受討荀林父伐宋以失所稱人晉侯平宋/以無功不序刺欲平宋而復不能也今晉公䕶等伐齊)¶
(無功其猶失所/稱人之例與)柱國趙王今上之第九弟也文則河間¶
上書武則任城置陣(周書文帝十三子傳云趙僭王招/字豆盧突幼聰博渉羣書好屬文)¶
(學庾信體詞多輕艶武成初進封趙國公保定中拜為/柱國建德中進爵為王漢書曰河間獻王脩學好古實)¶
<pb:KR4b0018_WYG_016-34a>¶
(事求是從民得善書必為好寫與之留其真加金帛賜/以招之由是四方道術之人不逺千里或者先祖舊書)¶
(多奉以奏獻王者故得書多與漢朝等武帝時獻王來/朝獻雅樂對三雍宮及詔䇿所問三十餘事其對推道)¶
(術而言得事之中文約指明立二十六年薨魏志曰任/城威王彰字子文少善射御膂力過人手格猛獸不避)¶
(險阻數從征伐志意慷慨太祖課彰讀詩書彰謂左右/曰丈夫一為衞霍將十萬騎馳沙漠驅戎狄立功建號)¶
(耳何能作博士耶太祖常問諸子所好使各言其志彰/曰好為將太祖曰為將奈何對曰被堅執鋭臨難不顧)¶
(為士卒先賞必行罰必信太祖大笑代郡烏丸反以彰/為驍騎將軍大破之斬獲千數大賜將士無不悦喜時)¶
(鮮卑大人軻比能將萬騎觀望強弱見彰力戰所向皆/破乃請服北方悉平時太祖在長安召彰詣行在所彰)¶
(自代過鄴太子謂彰曰卿新有功今西見上宜勿自伐/應對常若不足者彰到如太子言歸功諸將太祖喜持)¶
<pb:KR4b0018_WYG_016-34b>¶
(彰鬚曰黃鬚兒竟大竒也/黃初三年立為任城王)作鎮岷丘揚旍(一作/軫)錦水白¶
虎之俗難安黃龍之盟不定(周書趙王招傳云出為益/州總管是也周書武帝紀)¶
(云保定二年十一月以趙國公招為益州總管岷丘岷/山也山海經曰岷山江水出焉華陽國志曰錦江織錦)¶
(濯其中色鮮明又曰秦昭襄王時有一白虎常從羣虎/藪遊秦蜀巴漢之境傷害千餘人有巴郡閬中人作白)¶
(竹之弩射殺白虎昭王嘉之而以其&KR0642;人不欲加封乃/刻石為盟要復&KR0642;人秦犯&KR0642;輸黃龍一雙&KR0642;犯秦輸清)¶
(酒一鍾&KR0642;人安之難/安不定謂湏叅佐也)以君智略入佐中權(左氏傳曰/中權後勁)天¶
和元年授使持節大都督治柱國總府司録仍轉司馬¶
餘官封如故相如西喻鏤石於靈山武侯南征浮船於¶
<pb:KR4b0018_WYG_016-35a>¶
瀘水方之今日彼獨何人(漢書曰上遣司馬相如責唐/䝉等因喻告巴蜀民相如使)¶
(略定西南&KR0642;卭莋冉駹斯榆之君皆請為臣妾除邊闗/邊闗益斥西至沫若水南至牂牁為檄通靈山道橋孫)¶
(水以通卭莋張揖曰鑿開靈山道置靈道縣蜀志曰諸/葛亮五月渡瀘深入不毛注云漢書地理志曰瀘惟水)¶
(出牂牁/句萠縣)九品課工為上之下(謂為司馬/之職也)四年入朝歸事¶
宰旅即受載師大夫將命齊國尋盟出境即用和鄰之¶
儀入國聞喪仍從會𦵏之禮(左傳襄二十六年曰韓宣/子聘於周王使請事對曰)¶
(晉士起將歸時事於宰旅無他事矣杜注云禮諸侯大/夫入天子國稱士時事四時貢職宰旅冢宰之下士言)¶
(獻職貢於宰旅不敢斥尊史記曰平原君與楚合從毛/遂捧銅盤而跪進之楚王遂定從而歸左傳文六年曰)¶
<pb:KR4b0018_WYG_016-35b>¶
(秋季文子將聘於晉使求遭喪之禮以行其人曰將焉/用之文子曰豫備不虞古之善敎也八月晉襄公卒按)¶
(周書武帝紀天和三年十二月齊武成帝薨四年春正/月辛卯朔廢朝以齊武成薨故也遣司會河陽公李綸)¶
(等㑹𦵏於齊仍弔賻焉是賀婁/慈時將命齊國從會𦵏之禮也)可使南面(出論/語)此之謂¶
乎尋以本官入治軍正至如渭水兵書在心為志軒丘¶
陣法聚石成圖既得師不疲勞兵無怨讟(渭水兵書太/公兵法也太)¶
(公釣於渭水故云史記留侯傳正義曰太公兵法一袠/三巻太公姜子牙周文王師封齊侯也軒丘陣法黃帝)¶
(兵符也史記曰黃帝名曰軒轅皇甫謐云居軒轅之丘/因以為名正義曰龍魚河圖云天遣𤣥女下授黃帝兵)¶
(符左氏傳曰/君無怨讟)入陪中禁更領儀同邸舎城池門闌戸籍¶
<pb:KR4b0018_WYG_016-36a>¶
咸資廵警並用司存帝城近臣公室密戚如逢司隷似¶
畏都官(後漢書東海公陽對曰河南帝城多近臣/南陽帝鄉多近親司隷都官注見崔説碑)既而¶
孤城鄭嫗不相其年巴水涪翁不醫其疾(吳録曰吾粲/生數歳孤城)¶
(嫗相之謂其母曰兒有卿相之骨又曰皇象工書嚴武/圍碁宋壽占夢曹不興善畵孤城鄭嫗能相人及吳範)¶
(劉惇趙達八人世稱妙謂之八絶云見呉志注後漢書/方術傳曰有父老不知何出常漁釣於涪水因號涪翁)¶
(乞食人間見有疾者時下鍼石輒應時而效乃著鍼經/診脉傳於世郡國志曰巴郡涪陵出丹注巴漢志曰涪)¶
(陵巴郡之南鄙從/枳南入折丹涪水)春秋三十有三奄捐官舎呂子明之¶
疾甚嘆軫吳王阮元瑜之長逝悲深魏主(吳志曰呂䝉/字子明汝南)¶
<pb:KR4b0018_WYG_016-36b>¶
(富陂人也獲荆州為南郡太守封孱陵侯䝉疾發孫權/時在公安迎置内殿所以治䕶者萬方募封内有能愈)¶
(䝉疾者賜千金時有鍼加權為之慘戚心欲數見其顔/色又恐勞動常穿壁瞻之見小能下食則喜顧左右言)¶
(笑不然則咄唶夜不能寐病中瘳為下赦令羣臣畢賀/後更增篤權自臨視命道士於星辰下為之請命年四)¶
(十二遂卒於内殿時權哀痛甚為之降損魏志曰陳留/阮瑀字元瑜瑀以十七年卒文帝與元城令吳質書曰)¶
(元瑜書記翩翩致足樂也又云昔伯牙絶絃於鍾期仲/尼覆醢於子路痛知音之難遇傷門人之莫逮也諸子)¶
(但為未及古人亦一時/之儁也此皆悲傷之詞)有詔贈某官禮也以建德四年¶
三月日歸𦵏於河州苑川郡之禁山公六郡良家西河¶
鼎族地壯金行人雄塞氣(漢書曰以六郡良家子給選/羽林史記正義曰河在冀州)¶
<pb:KR4b0018_WYG_016-37a>¶
(西故云西河黃帝素問曰西方者金玉之/城沙石之處其人山居而多風水土剛強)兵書七巻河¶
水浮來射法三篇天弧夜下(兵書七巻河水浮來未詳/漢書藝文志有楚兵書七)¶
(篇又有李將軍射法三篇史記天官/書注曰弧九星在狼東南天之弓也)鋒旗不息刁斗恒¶
驚(鋒旗疑作蜂旗左傳哀二年曰鄭人擊趙簡/子得其蜂旗漢書曰李廣不擊刁斗以自衞)猶得馬¶
上讀書軍中習禮(吳書曰魯肅雖在軍陣手不釋巻東/觀漢記曰祭遵雖在軍旅不忘爼豆)¶
太史子義善於謀䇿諸葛公休長於撫馭(吳志曰太史/慈字子義東)¶
(萊黃人也北海孔融為賊管亥所圍慈到平原説劉備/遣精兵三千人隨慈賊聞兵至散走孫䇿拜折衝中郎)¶
(將劉繇亡豫章士衆萬餘人未有所附䇿命慈往撫安/焉劉表從子磐驍勇數為寇於艾西安縣䇿以慈為建)¶
<pb:KR4b0018_WYG_016-37b>¶
(昌都尉治海昬并督諸將攻磐磐絶迹不復為寇孫權/統事以慈能制磐遂委南方之事魏志曰諸葛誕字公)¶
(休瑯邪陽都人也傾帑藏賑施以結衆心厚飬親附及/陽州輕俠者數千人為死士及反後皆曰為諸葛死不)¶
(恨其得人/心如此)四代儀同三司七世河州刺史(按本序祖慶/為儀同三司)¶
(河州刺史父粲亦為儀同三司河州刺史/此言四代七世是高曾以上世授此職也)鍾鼎成列冠¶
蓋連隂所謂生為貴臣死為貴神者也(左傳用物精多/則䰟魄強是以)¶
(有精爽至於神明家語云/生為上公死為貴神者也)但以遊䰟久客反𦵏途逺道¶
阻山長妻孤子幼哀聲滿野愁氣連雲况復松檟飄颻¶
方臨武威之戍丘陵廻逺直對臨洮之城(任彥升為范/始興作表云)¶
<pb:KR4b0018_WYG_016-38a>¶
(松檟成行漢書地理志曰武威郡故匈奴休屠王地武/帝太初四年開臨洮屬隴西郡洮水出西羌中北至枹)¶
(罕東入河師古/曰洮吐高反)馬援亡於武溪尸柩返於槐里梁鴻死¶
於會稽妻子歸於平陵(後漢書曰馬援字又淵扶風茂/陵人也援在交阯常餌薏苡實)¶
(用得輕身省慾以勝瘴氣還載之一車及卒後有上書/譖之者以為前所載皆明珠文犀益怒援妻懼不敢以)¶
(喪還舊塋裁買城西數畆地藁𦵏而巳兄子嚴與妻子/草索相連詣闕請罪上書訴寃同郡朱勃詣闕上書奏)¶
(報歸田里崔豹古今注曰武溪深乃馬援南征之所作/也援門生爰寄生善吹笛援作歌以和之名曰武溪深)¶
(其曲曰滔滔武溪一何深鳥飛不度獸不能臨嗟哉武/溪多毒淫按馬援扶風茂陵人漢書地理志曰扶風即)¶
(茂陵師古曰黃圖云本槐里之茂鄉後漢書曰梁鴻字/伯鸞扶風平陵人也卒伯通等求𦵏地於吳要離冢傍)¶
<pb:KR4b0018_WYG_016-38b>¶
(咸曰要離烈士而伯鸞清髙/可令相近𦵏畢妻子歸扶風)　嗚呼哀哉﨑嶇逺矣昔¶
者繁昌祠前即有黃金之碣德陽墓下猶傳青石之碑¶
(魏志曰繁昌縣授禪石碑中生金表送上羣臣皆賀水/經注云魏書國志曰文帝以漢獻帝延康元年登禪改)¶
(元黃初以潁隂之繁陽亭為繁昌縣城内有三臺時人/謂之繁昌臺壇前有二碑昔魏文帝禪於此自壇而降)¶
(曰舜禹之事吾知之矣故其石銘曰遂於繁昌築靈臺/也於後其碑六字生金論者以為司馬金行故曹氏六)¶
(世遷魏而事晉也華陽國志曰德陽縣有青石祠山原/肥沃有澤漁之利士女貞孝望山樂水土地易於生事)¶
(車騎將軍鄧芝雅有/終焉之志遂𦵏其山)是謂勒功乃為銘曰¶
七葉佐漢五世相韓(漢書曰金日磾張安世皆七代仕/漢左太沖詠史詩曰金張藉舊業)¶
<pb:KR4b0018_WYG_016-39a>¶
(七葉弭金貂漢書/曰張良五世相韓)忠臣入仕孝友當官(忠臣謂良忠於/韓入仕漢也詩)¶
(曰張仲/孝友)青城仙洞黃石祠壇(仙傳拾遺曰嵩山叟晉時/人也世説曰嵩山北有大)¶
(穴莫測其淺深百姓毎歳遊觀其上叟嘗悞墮穴中同/輩冀其儻不死投食於穴墮者得而食之廵穴而行十)¶
(許日忽曠然見明有草屋一區中有二仙對碁局下有/數盆白飲墮者告以飢渴碁者與之飲飲畢氣力十倍)¶
(碁者曰汝欲留此否曰不願停碁者敎云從此西行數/十歩有大井井中多怪異慎勿畏之必投身井中多蛟)¶
(龍見叟輙避其路於是隨井而行井中物如青泥而香/美食之了不飢半年許乃出蜀青城山因得歸洛問張)¶
(華華曰此仙館丈夫所飲者玉漿所食者龍穴石髓子/其得仙者乎遂尋洞往不知所之𤣥中記曰蜀郡青城)¶
(山有洞穴分為三道西北通崑崙茅君傳云青城是第/五洞九仙寶室之天周廻二千里十洞天之一也入山)¶
<pb:KR4b0018_WYG_016-39b>¶
(十里得至焉按此張華知之是謂張華也漢書張良傳/曰良始所見下邳圯上父老與書者後十三歳從高帝)¶
(從濟北果得榖城山下黃石取而寶祠之/及良死并𦵏黃石毎上冢伏臘祠黃石)臺堪走馬書¶
足廻鸞(漢書曰張敞走馬章臺街衞恒四體書勢曰𢎞/農張伯英臨池學書池水盡黒韋仲將謂之草)¶
(聖伯英弟文舒次伯英索靖草書狀曰蓋聞草書之/為狀也婉若銀鉤漂若驚鸞巳上皆言張氏之先也)武¶
定風飈霸城嚴肅並馳雙傳俱分兩竹(謂父璨為武定/縣開國公祖慶)¶
(為霸城開國伯也漢書音義曰舊出入闗皆用傳傳煩/因裂襦帛分持後復出合之以為符信漢書文帝紀曰)¶
(初與郡守為銅虎符竹使符師古曰與郡守為符合分/其半右留京師左以與之雙傳兩竹言璨父子二人也)¶
重世刺舉連鑣袞服草靡青丘風馳赤谷(亦謂璨父子/也草靡風馳)¶
<pb:KR4b0018_WYG_016-40a>¶
(言能服逺也十洲記曰長洲一名青丘在南海漢書西/域傳曰烏孫國大昆彌治赤谷城去長安八千九百里)¶
世不乏賢挺茲上嗣孝有三德忠無二志(謂祖父有此/世德故生賢)¶
(嗣指張/慈也)劒足身挺書堪面試(列子曰宋有簡子者以技/干宋元君㺯七劒迭躍五)¶
(劒常在空中元君大驚立賜金帛魏志曰陳思王植善/屬文太祖嘗視其文曰汝倩人耶植跪曰言出為論下)¶
(筆成章顧當面/試奈何倩人)旍節既秉高蟬且珥龜轉印函蛇盤綬¶
笥(蔡邕獨斷曰太尉巳下惠文侍中珥貂蟬漢書百官/公卿表曰凡吏秩比二千石以上皆銀印青綬師古)¶
(曰漢舊儀云銀印背龜紐其文曰章謂刻為某官之章郡/也後漢書方術傳曰許曼桓帝時隴西太守馮緄始拜)¶
(開綬笥有兩赤蛇分南北去緄令曼筮之卦成曼曰三/歳之後君當為邊將官有東名當東北行三十里後五)¶
<pb:KR4b0018_WYG_016-40b>¶
(年更為大將軍南征出為遼東太守討鮮卑後拜車騎/將軍擊武陵蠻賊皆如占按笥以竹為之禮記鄭注云)¶
(圓曰簟/方曰笥)左右將軍前後常侍繼踵五侯因循三事(漢書/曰前)¶
(後左右將軍皆周末官秦因之位上卿金印紫綬漢不/常置或有前後或有左右皆掌兵又元后傳曰河平元)¶
(年上悉封舅譚為平阿侯商成都侯立紅陽侯根曲/陽侯逢時為髙平侯五人同日封故世謂之五侯)旍¶
旃九坂艫舳雙流還驅木馬更引金牛(謂鎮益州也九/坂九折坂漢書)¶
(王陽所畏道也溝洫志曰於蜀則蜀守李冰鑿離&KR1374;穿/二江成都中此渠皆可行舟蜀都賦云帶二江之雙流)¶
(是也蜀志曰建興十年諸葛亮休士勒農於黃沙作流/馬木牛畢敎兵講武水經注曰蜀志云秦惠王欲伐蜀)¶
(而不知道作五石牛以金置尾下言能屎金蜀王負力/令五丁引之成道秦使張儀司馬錯尋路滅蜀因曰石)¶
<pb:KR4b0018_WYG_016-41a>¶
(牛/道)江波錦落火井星浮樽酒望帝安歌蜀侯(江波錦落/錦江也注)¶
(已見博物記曰有火井深二三丈在縣南百里以竹木/投取火後人以火燭井中火即絶滅不然華陽國志曰)¶
(七國時杜宇稱帝於蜀號望帝戰國䇿秦伐蜀取之遂/定蜀蜀主更號為侯而使陳莊相蜀蜀既屬秦益强富)¶
(厚輕/諸侯)受脤河陽偏師洛浦置陣成臯連旗廣武(謂東征/齊國也)¶
(左氏傳曰戎有受脤河陽洛浦謂河南洛浦也隋志云/河南郡洛陽縣後周置東京六府洛州總管漢書高帝)¶
(紀曰四年漢王引兵渡河復取成臯軍廣武孟康曰於/滎陽築兩城而相對名為廣武城在厫倉西三室山上)¶
朝兵減竈夜營多鼔箭麗(一作/起)六麋鋒摧九虎(減竈戰/國孫臏)¶
(事注已見左氏傳析公曰若多鼓均聲以夜軍之楚師/必遁乂曰樂伯射麋麗龜晉魏錡如楚致師潘黨逐之)¶
<pb:KR4b0018_WYG_016-41b>¶
(及滎澤見六麋射一麋以頭獻漢書王莽傳曰莽拜將/軍九人皆以虎為號號曰九虎後漢書馮衍傳曰皇帝)¶
(率宛葉之衆/摧九虎之軍)倏忽人世俄然今古祟發兩星醫驚二豎¶
(左氏傳曰晉侯有疾卜人曰實沈臺駘為祟子産曰昔/高辛有二子長曰閼伯季曰實沈帝遷閼伯於商丘主)¶
(辰遷實沈於大夏主參則實沈參神也又成十年傳云/晋侯疾病求醫於秦秦伯使醫緩為之未至公夢疾為)¶
(二豎子曰彼良醫也懼傷我焉逃之其一曰居肓之上/膏之下若我何醫至曰疾不可為也在肓之上膏之下)¶
(攻之不可逹之不及藥不至焉不可/為也公曰良醫也厚為之禮而歸之)遊魂通夢言返舊¶
塋紫泥賜册黃腸贈行(言慈卒於官歸𦵏河州也後漢/書曰溫序死𦵏洛城傍長子壽)¶
(夢序告曰乆客思鄉里壽上書乞骸乃反𦵏舊塋焉西/京雜記曰中書以武都紫泥為璽室加綠綈其上黃腸)¶
<pb:KR4b0018_WYG_016-42a>¶
(漢書張安世事/注云柏木棺也)途登石紐路入金城(呉越春秋曰鯀娶/有莘之女得薏苡)¶
(而吞之意若為人有感因而妊孕剖脅而產高密家於/西羌家於石紐石紐在蜀西川也漢書地志曰金城郡)¶
(高帝六年置應劭曰初築石得金故曰金城臣/瓚曰稱金取其堅固也故墨子曰雖金城湯池)寒關樹¶
直秋塞雲平劒埋合柱書藏鑿楹(埋劒干將莫邪子赤/比事鑿楹晏子事注)¶
(皆見司/馬裔碑)武侯為廟欒公為社(二語注見/拓拔儉碑)雲葢低臨霓裳¶
紛下碑枕金龜松橫石馬(楚辭曰雲為蓋兮霓為裳漢/舊儀黃金龜紐此借稱龜趺)¶
(水經注曰睢水東逕石馬亭/西有漢故伏波將軍馬援墓)永矣身世留名華夏¶
　　周上柱國宿國公河州都督普屯威神道碑¶
<pb:KR4b0018_WYG_016-42b>¶
公諱威字某河南洛陽人也舊姓辛(周書有/辛威傳)隴西人基¶
若水之源纂商丘之胄邑於大亳實定其居封於小辛¶
乃成其姓(序辛氏之先也辛氏本姒姓史記曰夏禹之/後用國為辛氏其後有辛甲為周太史左傳)¶
(所謂命百官官箴王闕者也劉向别錄曰辛甲事紂七/十五諫而不聽去之周文王以為公卿封之長子故周)¶
(有辛氏後枝流於晋矣又按辛氏為莘國變姓故湯妃/為有莘之女晋侯登有莘之虛括地志曰國在陳留水)¶
(經注謂邑本郃縣今子山所引大亳小辛皆殷之名號/且商丘又相土所因豈其子姓之苖裔耶史記曰黃帝)¶
(子昌意降居若水娶蜀山氏女生高陽有聖德焉左傳/襄九年曰閼伯居商丘祀大火相土因之故商主大火)¶
(杜注云相土契孫商之祖也始代閼伯之後居商丘亳/殷所都也毛詩正義曰殷有三亳二在梁國一在河洛)¶
<pb:KR4b0018_WYG_016-43a>¶
(之間榖熟為南亳即湯都也䝉為北亳即景亳是湯所/受命也偃師為西亳即盤庚所徙者也立政之篇曰三)¶
(亳阪尹是也殷本紀曰盤庚崩小辛立是/子姓有小辛之號以辛成姓所未詳矣)是以三川被¶
髮辛有得見事之機八卦占爻辛廖有知人之鑒(左傳/僖二)¶
(十三年曰初平王之東遷也辛有適伊川見被髮而祭/於野者曰不及百年此其戎乎其禮先亡矣應劭曰三)¶
(川今河南郡韋昭曰三川河伊洛也又閔元年傳曰畢/萬筮仕於晋辛廖占之曰吉杜預曰辛廖晋大夫也)¶
佐治以東都上將魏帝解衣武賢以西國功臣漢王推¶
轂(魏志曰辛毘字佐治潁川陽翟人也其先建武中自/隴西東遷毘隨兄評從袁紹太祖為司空辟毘毘不)¶
(得應命及袁尚攻譚於平原譚使毘詣太祖求和太祖/大悦許譚平次於黎陽明年攻鄴克之表毘為議郎文)¶
<pb:KR4b0018_WYG_016-43b>¶
(帝踐祚遷侍中賜爵闗内侯帝欲徙冀州士家千萬戸/實河南時連蝗民饑羣司以為不可而帝意盛莫敢言)¶
(毘曰陛下欲徙士家其計安在帝曰卿謂我徙之非耶/毘曰誠以為非也帝曰吾不與卿共議也毘曰陛下不)¶
(以臣不肖置之左右厠之謀議之官安得不與臣議耶/臣所言非私也乃社稷之慮也安得怒臣帝不荅起入)¶
(内毘隨而引其裾帝遂奮衣不還良久乃出曰佐治卿/持我何太急耶毘曰今徙既失民心又無以食也帝遂)¶
(徙其半漢書曰辛武賢自羌軍還後七年復為破羌將/軍征烏孫至敦煌後不出徵未到卒子慶忌至大官大)¶
(將軍王鳳薦忌曰父破羌將/軍武賢顯名前世有威西&KR0642;)祖大汗渭州刺史(周書本/傳云祖)¶
(大汗魏渭/州刺史)考生河州四面總管大都督(周書本傳云父/生河州四面大)¶
(都督及威著勲追贈大/將軍涼甘等五州刺史)隴右貴臣河西鼎族公侯踵武¶
<pb:KR4b0018_WYG_016-44a>¶
岳牧連鑣(言為隴西大族世為公/侯四岳十二牧見尚書)並得聲振長榆名雄¶
高柳(如淳曰長榆塞名王恢所謂樹榆以為塞/者也地理志云代郡髙柳西部都尉治)公秉靈¶
山岳載誕星辰結髮嶷然齠年成徳澄波萬頃建標千仞¶
鋒頴既高光芒已逺(世説郭林宗曰叔度汪汪如萬頃/之波澄之不清擾之不濁孫綽遊)¶
(天台賦云赤城霞起以建標注引/㑹稽記云懸溜千仞謂之瀑布)青衿學劒既為人主¶
所稱童子論兵即佐中軍之䇿(毛萇曰青衿青領也學/子之所服左傳成十六)¶
(年鄢陵之戰云楚晨壓晋軍而陳軍吏患之范匄趨進/曰塞井夷竈陳於軍中而疏行首晋楚唯天所授何患)¶
(焉文子執戈逐之曰國之/存亾天也童子何知焉)永熙四年入仕䝉授直盪都¶
<pb:KR4b0018_WYG_016-44b>¶
督(本傳云威少慷慨有志略初從賀拔/岳征討有功假輔國將軍都督是也)太祖文皇帝雪¶
舊君之恥連西伯之功始裂鴻溝初登函谷(此下言周/太祖統賀)¶
(拔之衆遂用威也割鴻溝登函谷/謂扈駕西遷興高氏分東西魏矣)公擢衣沐髮杖劒轅¶
門撤洗足而相迎下賔階而顧問(漢書曰沛公至高陽/傳舎使人召酈食其)¶
(食其至入謁沛公方踞牀令兩女子洗足而見食其食/其長揖不拜曰必欲聚徒合義兵誅無道秦不宜踞見)¶
(長者於是沛公輟洗起衣延食其上坐禮記曰主人就/東階客西階若降等則就主人之階史記信陵君傳曰)¶
(趙王掃除自迎執主人/之禮引公子就西階)自此即居帳内仍為直寢授寜¶
逺將軍羽林監白土縣開國伯邑五百戸(本傳云太祖/統嶽之衆見)¶
<pb:KR4b0018_WYG_016-45a>¶
(威竒之引為帳内尋授羽林監封白土縣伯邑五百戸/漢書地理志云上郡有白土縣圜水出隨志云北地郡)¶
(新平舊曰白土/西魏置豳州)大統元年從迎大駕(本傳云從迎魏武/因攻回洛城功居)¶
(最大統元年/拜寜逺將軍)進爵為侯增邑三百戸加冠軍將軍散騎¶
常侍轉大都督公善於用兵長於撫御自攻洛陽定𢎞¶
農戰河橋平沙苑冒刃衝鋒前無橫陣(本傳云從擒竇/泰復𢎞農戰沙)¶
(苑並先鋒陷敵勇冠一時從于謹破/襄城又從獨孤信入洛陽經河橋陣)况以弦木六鈞函¶
犀七屬(周易繫辭曰弦木為弧左氏傳曰顏高/之弓六鈞周禮曰函人為甲犀甲七屬)門多懸¶
胄射必中鞍(左氏傳曰公及邾師戰于升陘我師敗績/邾人獲公胄懸諸魚門又昭二十六年傳)¶
<pb:KR4b0018_WYG_016-45b>¶
(曰齊子淵㨗從洩聲子射之中楯瓦繇胊/汰輈匕入者三寸聲子射其馬斬鞅殪)山積器械谷¶
量牛馬(袁宏後漢紀曰上幸宜陽赤眉請降盆子與徐/宣等二十餘人肉袒奉所得更始璽綬積兵甲)¶
(宜陽西與熊耳山等漢書貨殖傳曰烏支蠃畜牧及衆/斥賣求竒繒物間獻戎王戎王十倍其償予畜畜至谷)¶
(量牛馬師古曰言其數饒不/可計算故以山谷多少言之)軍吏計功司勲賞策授使¶
持節銀青光禄大夫進爵為公增邑八百戸昔者受律¶
赤符韓信當乎千里治兵白帝張飛擬於萬人比跡今¶
日公之謂也(史記劉季為沛公旗幟皆赤由所殺蛇白/帝子殺者赤帝子故上赤受律赤符言信)¶
(拜大將受漢符命也蜀志曰張飛字益德涿郡人與闗/某俱事先主飛雄壯威猛亞於闗某魏謀臣程昱等咸)¶
<pb:KR4b0018_WYG_016-46a>¶
(稱関張萬/人之敵也)五年授使持節都督揚州諸軍事揚州刺史¶
(傳/同)浮於江海逹於淮泗篠蕩既敷瑶琨即序(禹貢曰淮/海維揚州)¶
(又曰均江海通淮泗又曰篠簜既敷又曰瑶琨竹箭鄭/注云篠箭也漢書師古注曰篠小竹也簜大竹也敷布)¶
(地而生也篠先了反孔/傳云瑶琨皆美玉也)十三年授車騎大將軍儀同三¶
司尋遷驃騎大將軍開府仍賜姓普屯(北史同此周/書作普毛)即¶
為官族(本傳云賜姓普毛氏餘同左/傳云官有世功則有官族)入陪武帳出總戎¶
韜置府於陽闗張旃於瀚海(漢書汲黯傳曰上嘗坐武/帳黯前奏事戎韜太公六)¶
(韜也漢書西域傳阸以玉門陽闗孟康曰在敦煌西界/府如衞青幕府是史記匈奴傳曰驃騎臨翰海而還正)¶
<pb:KR4b0018_WYG_016-46b>¶
(義曰翰海自天海羣鳥解羽/伏乳於此因名旃旗曲柄也)故得上書於漢即用同宗¶
争長於周還無異姓(漢書曰婁敬上書論都賜姓劉氏/左氏傳曰滕侯與薛侯來朝争長)¶
(公曰周之宗/盟異姓為後)十六年授鄜州諸軍事鄜州刺史(本傳云/出為鄜)¶
(州刺史威時望既重朝廷以/桑梓榮之遷河州鄜音敷)公頻領兩牧風政神明虎¶
去西河梟移東郡(後漢書曰劉昆為𢎞農太守為政三/年仁風大行虎皆負子渡河説苑曰)¶
(梟與鳩相遇梟曰我將/束徙此言仁風所被也)河湄瑞氣特表㢘平鄜祀神光¶
偏明正直(言威河州鄜州兩牧稱神明也爾雅水草交/曰湄史記封禪書曰秦文公夢黃蛇自天下)¶
(屬地止於鄜衍史敦以為神故作鄜畤索隐曰鄜音敷/地名後為縣屬馮翊左傳曰神聰明正直而壹者也)¶
<pb:KR4b0018_WYG_016-47a>¶
及乎魏終天禄周受維新(謂周閔帝/踐祚也)明命巳遷彛倫或¶
革周元年改授大將軍枹罕郡開國公增邑一千戸(枹/罕)¶
(漢屬金城郡應劭曰故罕羌侯邑/枹音鈇隋志云枹罕郡舊置河州)軍中受詔非論北伐¶
之功大將登壇無待東歸之䇿(東觀漢紀曰衞青大克/匈奴武帝拜大將軍於)¶
(幕中因號幕府漢書韓信傳蕭何曰王必欲長王漢中/無所事信必欲争天下非信無可與者顧王䇿安決王)¶
(曰吾亦欲東耳安能鬱鬱久居此乎於是王欲召信拜/之何曰王必欲拜之擇日齋戒設壇場具禮乃可王許)¶
(之諸將皆喜人人各自以為得/大將至拜乃韓信也一軍皆驚)置陣太平開隂晉之道¶
連兵廣武納滎陽之城(史記曰秦惠文君五年隂晉人/犀首為大良造六年魏納隂晉)¶
<pb:KR4b0018_WYG_016-47b>¶
(隂晉更名寜秦漢書地理志曰華隂故隂晉也後漢郡/國志曰河南滎陽有鴻溝水有廣武城注云西征記曰)¶
(有三皇山或謂三室山上有二城東者曰東廣武西者/曰西廣武各在山一頭相去三百歩其間隔深澗漢主)¶
(與項籍語處本傳司馬消難/來附威與逹奚武率衆援接)校戰丹山移營白壁莫不¶
勇冠三軍名凌五將(保定初率兵討丹州叛胡破之三/年與逹奚武攻陽闗拔之丹山丹)¶
(州白璧玉璧也杜預云三軍上軍中軍下/軍李陵荅蘓武書曰五將失道陵獨遇戰)保定四年授¶
寜州總管(隋志北地郡後魏置/幽州西魏改為寜州)掌其北門既為鄭國所委¶
捍其西鄙無懼秦亭之逼(本傳云是年從尉遲逈圍洛/陽左傳僖二十二年曰杞子)¶
(自鄭使告於秦曰鄭人使我掌其北門之管若潜師以/來國可得也史記注徐廣曰今天水隴西郡有秦亭也)¶
<pb:KR4b0018_WYG_016-48a>¶
是以築平綱之城衞人拱手戍滎波之澤梁氏寒心(平/綱)¶
(疑作剛平戰國策曰或為六國説秦曰築剛平衞無東/野趙敬侯四年築剛平以侵衞五年齊魏為衞取我剛)¶
(平史記魏世家無忌曰秦有鄭地得垣雍決滎澤水灌/大梁大梁必亡禹貢豫州云滎波既豬導沇水入於河)¶
(溢為熒是熒在河南左傳云衞及狄/人戰於熒澤杜云此熒澤在河北)朝廷與公有内外¶
之親令公從戚里之貴乃以魏文帝女為公夫人遂得¶
長門之左别開公主之園濯龍之傍更築王姬之館(漢/書)¶
(東方朔傳曰帝姑館陶公主號竇太主獻長門園上大/悦之更名竇太主園為長門宮如淳曰竇太主園在長)¶
(門長門在長安城東南園可以宿館處所故獻之後漢/書明德馬后曰前過濯龍門上見外家問起居者車如)¶
<pb:KR4b0018_WYG_016-48b>¶
(流水馬如龍左氏傳曰/秋築王姬之館於外)五年被徵入京拜少司馬(本傳/云圍)¶
(洛陽還拜/小司馬)期於司武以公為魏絳佐於中軍以公為荀¶
首(左傳成十八年曰魏絳為司馬又成二年傳稱楚屈/巫對莊公云知罃之父成公之嬖也而中行伯之季)¶
(弟也新佐中軍而善/杜云知罃父荀首也)豈直謂之鶉火稱之縉雲而巳哉¶
(漢書百官公卿表曰神農火師火名黃帝雲師雲名應/劭曰火德也故為炎帝夏官為鶉火黄帝以雲紀事夏)¶
(官為縉雲是也辛威拜少司馬蓋/夏官也表又云周官夏官為司馬)其年被使領兵出西¶
涼州奉迎突厥皇后(隋書地理志曰張掖郡西魏置西/涼州尋改為甘州周書皇后傳曰)¶
(武帝阿史那皇后突厥木扞可汗俟斤之女突厥滅茹/茹之後盡有塞表之地控弦數十萬志陵中夏太祖方)¶
<pb:KR4b0018_WYG_016-49a>¶
(與齊人争衡結以為援俟斤初欲以女配帝既而悔之/高祖即位前後遣使要結乃許歸后於我保定五年二)¶
(月詔陳國公純等奉偹皇后文物及行殿并六宮以下/百二十人至俟斤牙帳所迎后俟斤又許齊人以婚將)¶
(有異志純等在彼累載不得反命雖論之以信義俟斤/不從㑹大雷風起飄壊其穹廬等旬日不止俟斤大懼)¶
(以為天譴乃備禮送后及純等設行殿列羽儀奉之以/歸天和三年三月后至高祖行親迎之禮后有姿貌善)¶
(行止高祖/深敬焉)紀裂繻來卿為君逆稱族而行尊君命也(左/氏)¶
(傳曰紀裂繻來逆/女卿為君逆也)天和元年授柱國(本傳云天和/初進位柱國)拜大¶
司寇(本傳云建德/初拜大司寇)楚之柱國方之南火軒之司寇譬以¶
西雲(柱國楚卿也戰國策周累謂周君曰君爵為執珪/位為柱國國語曰楚重黎之後也黎為高辛火正)¶
<pb:KR4b0018_WYG_016-49b>¶
(又曰顓頊乃命南正重司天史記曰黃帝名軒轅應劭/曰黃帝受命有雲瑞故以雲紀事由是而言春官為青)¶
(雲夏官為縉雲秋官為白雲冬官為黒雲中官為黃雲/司寇秋官乃白雲白者西方金行之氣故云西雲也)¶
總授於公能官人也建德二年授少傅(本傳云三年遷/少傅出為寜州)¶
(總/管)四年授寜州總管都督七州諸軍事即為河州大中¶
正(本傳在魏大統十七年/此為周建德四年小異)公之桑梓本於此地再為連¶
率頻仍衣錦(注見前威本河州人為河州總管即為/河州大中正是再為連率頻仍衣錦也)襄¶
城龍種更反池臺桂陽仙人還歸鄕里(謂以桑梓榮之/也襄陽記曰龎)¶
(德公子魯字世文晉太康中為牂柯太守去官歸鄕鄕/人相語曰吾家池中龍種來按桂陽仙人有二其一是)¶
<pb:KR4b0018_WYG_016-50a>¶
(成武丁其一是蘓仙公並出神仙傳神仙傳曰成仙公/者諱武丁桂陽臨武烏里人也為縣小吏使京還過長)¶
(沙郡投郵舎不及遂宿於野樹下忽聞樹上人語云向/長沙市藥旦視之乃二白鶴仙公異之遂往市見二人)¶
(罩白&KR0987;相隨而行先生遂呼之設食食訖遂出玉函有/素書果有武丁姓名於是以藥二丸令服之曰君當得)¶
(地仙遂令還家還家明照萬物獸聲鳥鳴悉能解之府/君周忻有知人之鑒見而異之後告病四日而殞府君)¶
(自臨殯之經兩日猶未成服先生友皆臨武來於武昌/岡上逢先生乗白驢西行友人問曰日將暮何所之也)¶
(荅曰暫往迷溪斯湏即返我向來忘大刀在戸側履在/雞棲上可過語家人收之友人至其家聞哭聲大驚曰)¶
(吾向來於武昌岡逢先生共語云暫至迷溪斯須當返/令過語家人收刀並履何得爾乎其家人云刀履并入)¶
(棺中那應在外即以此事往啟府君府君遂令發棺視/之不復見尸棺中惟有青竹杖長七尺許方知先生托)¶
<pb:KR4b0018_WYG_016-50b>¶
(形仙去時人謂先生乗驢於武昌岡乃改為驢里也又/曰蘓仙公者桂陽人也早䘮所怙鄕中以仁孝聞母欲)¶
(食魚鮓去家百二十里斯須即返母大驚駭知其神異/耽後白母受命應仙當違色養封一櫃留之有所闕乏)¶
(可以扣櫃所需立至三年之後母心疑因即開之見雙/白鶴飛去自後扣之無復有應母百餘歳無疾而終鄉)¶
(人𦵏之後忽見州東北牛脾山紫雲蓋上有號哭之聲/咸知蘓君之神也鄕人苦請相見即出半面示一手皆)¶
(有細毛異常人也後有白鶴/來止郡城自言是蘓君矣)故老親賔酣歌相慶安車¶
駟馬天下榮之(史記陸賈傳曰陸/生常安車駟馬)宣政元年授上柱國¶
(本傳/同)更加少傅配於上相即陪𤣥扈之圖居於京師實¶
有圯橋之䇿(史記天官書曰文昌六星有上相河圖曰/蒼頡為帝南廵狩登陽虛之山臨於𤣥扈)¶
<pb:KR4b0018_WYG_016-51a>¶
(洛汭靈龜負圖丹甲赤文以授之/圯橋黃石公期張良處也見漢書)改封宿國公(按本傳/在大象)¶
(二/年)食邑并前五千五百戸射鴻舊圃舞鶴餘城既浮酸¶
棗之河聊對淇園之竹(言宿國也宿故衞地左氏傳曰/衞獻公戒孫文子寗惠子食皆)¶
(服而朝日旰不召而射鴻於囿又曰衞懿公好鶴故鶴/有乗軒者史記河渠書曰漢興三十九年孝文時河決)¶
(酸棗東潰金隄於是東郡大興卒塞之其後四十有餘/年元光之中河決瓠子是時東流郡燒草以故柴薪少)¶
(而下淇園之/竹以為楗)來朝建章則天子降席出遊戚里則羣公¶
下階(漢書曰建章宮度為千門萬戸又/曰萬石君奮徙家長安戚里中)是以行滿天下¶
名聞四海方當光輔五君參謀七政(本傳云威性持重/有威嚴厯官數十)¶
<pb:KR4b0018_WYG_016-51b>¶
(年未嘗有過故得以身名終兼其家門友義五世同居/世以此稱之孝經曰行滿天地無怨惡左氏傳曰宜其)¶
(光輔五君以為盟主也尚書/鄭注曰七政謂日月五星也)夭厲弗戒薨於所居春秋¶
六十有九柳莊告殯傾社稷之臣鄭僑云亡得諸侯之¶
禮(禮記曰衞有太史曰柳莊寢疾衞獻公再拜請於尸/曰臣有柳莊也非寡人之臣社稷之臣也鄭僑鄭子)¶
(產國僑也左傳及系家云子產死孔子泣曰子產古之/遺愛也及韓詩稱子産卒鄭人耕者輟耒婦人損其佩)¶
(玦也皇覽曰子産冡在河南新鄭城外大冡是也按子/產鄭國之臣死則丈夫輟耕婦人損佩其為國君所禮)¶
(可知特其事未聞耳鄭國之君雖為伯爵得稱諸侯/言鄭僑亡得諸侯所禮非謂以諸侯之禮加之也)詔¶
贈某官諡某公禮也以今開皇元年(周静帝大定元年/遜位於隋王楊堅)¶
<pb:KR4b0018_WYG_016-52a>¶
(是為隋文帝改/為開皇元年)七月某日反𦵏於河州金城郡之苑川¶
鄕(子山以是年卒按/此時子山猶在也)山行隴底地入塞源望積石以緣¶
河臨崆峒而下坂(師古曰隴底謂隴阪即今之隴山也/地里志曰金城郡河闗積石山在西)¶
(南羌中河水行塞外東北入塞内至章武入海禹貢曰/浮於積石孔安國曰積石山在金城西南河所經也史)¶
(記曰黃帝西至於崆峒登/雞頭韋昭曰崆峒在隴)𤣥甲黃腸﨑嶇亭障及云奠¶
徹方勞榆沈(𤣥甲甲之黒色也見漢書霍去病傳黄腸/柏木棺也見霍光傳注在司馬裔碑漢書)¶
(曰光祿諸亭障師古注曰漢制毎塞要處别築為城置/人鎮守謂之候城此即障也儀禮曰屬引撤奠乃祖謝)¶
(莊宣貴妃誄曰階撤兩奠銑曰撤去也奠祭也禮記檀/弓曰諸侯輴而設幬為榆沉鄭注云以水浸榆白皮之)¶
<pb:KR4b0018_WYG_016-52b>¶
(汁潘地取其引/車滑而不滯)若夫樹反壤也封夏屋焉終須潁川之¶
碑乃見華隂之碣(檀弓國子高曰反壤樹之哉又子夏/曰昔者夫子言之曰吾見封之若堂)¶
(者矣見若覆夏屋者矣鄭注云封築土為壟覆猶茨瓦/也夏屋今之門廡其形旁廣而卑又夏屋山名呂氏春)¶
(秋曰趙簡子病召太子而告之曰我死巳𦵏服衰而上/夏屋之山以望太子敬諾簡子死巳𦵏服衰召大臣而)¶
(告之願登夏屋以望大臣皆諌曰登夏屋以望是遊也/服衰以遊不可襄子曰此先君之命也襄子上於夏屋)¶
(以望代俗其樂甚美於是襄子曰先君必以是教之也/歸慮所以取代矣高誘曰夏屋山代之南山也觀望欲)¶
(令之取代也此云封夏屋焉蓋檀弓之夏屋也蔡邕陳/太丘碑文云實字仲弓潁川許人述征記華岳廟前立)¶
(碑叚煨所刻/其文張旭造)世子儀同永達(本傳云子永達嗣大象末/以威勲拜儀同大將軍)¶
<pb:KR4b0018_WYG_016-53a>¶
孝性有聞居喪得禮嗟海變而田成懼山飛而地絶(神/仙)¶
(傳麻姑曰已見東海三為桑田越絶書曰龜山一曰怪/山往古一夜自來呉越春秋曰瑯邪東武海中山一夕)¶
(自來故名怪山按龜山一名飛來一名寶林一名怪山/史記䝉恬傳恬曰恬罪固當死起臨洮屬之遼東城塹)¶
(萬餘里此其中不/能無絶地脉哉)勒石墓田仍銘云爾¶
少典之孫𤣥王之子虹貫於月金承於水(史記曰黃帝/者少典之子)¶
(黃帝生二子其後皆有天下其一曰𤣥囂是為青陽青/陽降居江水其二曰昌意降居若水昌意娶蜀山氏生)¶
(高陽有聖德焉正義曰華陽國志及十三州志云蜀之/先肇於人皇之際黃帝為子昌意娶蜀山氏後子孫因)¶
(封焉帝顓頊高陽氏黃帝之孫昌意之子母曰昌僕謂/之女樞河圖云瑤光如蜺貫月正白感女於幽房之宮)¶
<pb:KR4b0018_WYG_016-53b>¶
(生顓頊首戴干戈有德文也按史記顓頊高陽黃帝之/孫昌意之子高辛𤣥囂之孫黃帝曾孫高辛於顓頊為)¶
(族子虹貫於月謂顓頊也雄曰虹雌曰蜺顓頊為金德/高辛為水德故云金承於水言少典生黃帝黃帝二子)¶
(其後皆有/天下也)降及於周公侯復始風俗氣候山川表裏(左/傳)¶
(辛廖曰公侯之子孫必復其始左氏傳曰/表裏山河孫炎曰内曲裏也外曲表也)河連積石山¶
帶崆峒秦亭北上漢使西通(括地志曰積石山今名小/積山在河州枹罕縣西七)¶
(里河州在京西一千四百七十二里崆峒山在肅州福/禄縣東南抱朴子内篇云黃帝見廣成子受九品之方)¶
(過崆峒從廣成子受自然之理即此山酈元云蓋大隴/山異名也莊子云廣成子學道崆峒山黃帝問道於廣)¶
(成子蓋在此秦亭在隴西郡注見本序/漢書西域傳曰西域以孝武時始通)金行氣壯地勢¶
<pb:KR4b0018_WYG_016-54a>¶
人雄稜稜高節凜凜疎風(漢書金城郡師古注曰以郡/在京師之西故謂金城金西)¶
(方之/行)祖考藩屏濁河清渭兩地謨明雙流光賁(謂祖大/汗為渭)¶
(州刺史考生為河州總管也/蜀都賦曰帶二江之雙流)水無别色雲無異氣為吏¶
為民惟懐惟畏(東觀漢紀曰朱暉為臨淮太守民懐/其惠又曰暉斥逺佞人吏畏其威)公¶
之嗣世實秉英靈降神中嶽廻文列星(左傳僖二十六/年展禽對齊侯)¶
(曰豈其嗣世九年而棄命廢職詩曰維嶽降神爾雅曰/嵩高為中嶽廻文列星即所謂文昌六星上將貴相等)¶
(名/也)鸞翔鳳舞珠角山庭臣深義本子極天經(山海經曰/軒轅之丘)¶
(鳳鳥自歌鸞鳥自舞珠角山庭注見/齊王憲碑孝經曰夫孝天之經也)洛城戰陣河橋旗¶
<pb:KR4b0018_WYG_016-54b>¶
鼓(謂威從獨孤信入洛/陽城經河橋陣也)箭飲石梁劒然銅柱並麗六麋¶
俱抽雙虎(水經注曰泗水之上有石梁焉故曰呂梁昔/宋景公以弓工之弓彎弧東射矢集彭城之)¶
(東飲羽於石梁即斯梁也史記刺客傳曰荆軻引其七/首以摘秦王不中中銅柱正義曰燕太子云荆軻拔七)¶
(首擲秦王決耳入銅柱火出左氏傳曰樂伯射麋麗龜/晉魏錡如楚致師楚潘黨逐之及熒澤見六麋射一麋)¶
(以顧獻史記張儀傳曰兩虎果鬬大者傷小者/死卞莊子從傷者而刺之一舉果有兩虎之功)玉門開¶
郡陽闗置府再為上台兩為少傅(漢書地理志曰敦煌/郡龍勒有玉門陽闗)¶
(春秋漢含孳曰三公象五岳在天法三能台能同按辛/威傳建德二年授少傅宣政元年更加少傅是兩為少)¶
(傅/也)模範帝師經綸國歩允襲峻德欽明審諭不吝車茵¶
<pb:KR4b0018_WYG_016-55a>¶
誰言溫樹(潘岳揚仲武誄曰子以妙年之秀固能縂覽/義㫖而軌式模範矣史記曰周文王得呂尚)¶
(於磻溪以為師武王曰師尚父成王尊為太師周易曰/君子以經綸詩云國歩斯頻峻德欽明俱見尚書漢書)¶
(曰丙吉為丞相於官屬掾史務掩過揚善吉馭吏嗜酒/數逋蕩從吉出醉歐丞相車上西曹主吏白欲斥之吉)¶
(曰以醉飽之失去士使此人將復何所容西曹地忍之/此不過汚丞相車茵耳又曰孔光沐日歸休兄弟妻子)¶
(宴語終不及朝省政事或問光溫室省中樹皆/何木也光黙不應更荅以他語其不泄如是)天道茫¶
昧年齡倏忽上將星開功臣鼎没(淮南子曰茫茫昧昧/從天之道李善曰倏)¶
(忽言疾也上將文昌中星名按鐘/鼎所以勒勲功臣亡故云鼎没)九原陵阜三河甲卒¶
地險龜林營危馬窟(國語文子曰九原可作者其隨武/子乎漢書高祖委發闗中兵收三)¶
<pb:KR4b0018_WYG_016-55b>¶
(河士淮南王諫伐南越書曰甲卒死亡龜林未詳疑謂/西域也齊王憲碑地盡龜林又賀婁慈碑云辨析龜林)¶
(聲馳鹿野是龜林佛敎語以喻六塵疑以此/名地矣注詳前二碑内古詩曰飲馬長城窟)西州永别¶
北闕長辭山張虚蓋野祭空帷(西州謂隴西河州是也/北闕長辭謂反𦵏河州)¶
(也潘岳哀永逝文曰風泠泠兮入帷雲霏霏兮承蓋禮/記曰士殯帷之又禮記鄭注云在傍曰帷在上曰荒所)¶
(以依/柳)陵原地迥松路風悲銘於碣石勒以貞(一作/金)龜(周/禮)¶
(曰國大遷太師則貞龜/鄭注曰正龜於卜位也)¶
　　周柱國楚國公岐州刺史慕容公神道碑¶
昔在殷書懋賞周禮議勲諸侯計功大夫稱伐(商書仲/虺誥曰)¶
<pb:KR4b0018_WYG_016-56a>¶
(德懋懋官功懋懋賞周禮曰司勲掌六卿賞地之法以/等其功左傳臧武仲曰夫銘天子令德諸侯言時計功)¶
(大夫/稱伐)惟師尚父昆吾載寶鼎之銘王命尸臣栒邑傳琱¶
戈之賜(墨子曰昔夏開使飛廉採金於山以鑄鼎於昆/吾蔡邕銘論曰呂尚作周太師而封齊其功銘)¶
(於昆吾之冶張景陽七命曰銘德於昆吾之鼎是也漢/書郊祀志曰美陽得鼎獻之中有刻書曰王命尸臣官)¶
(此栒邑賜爾旂鸞黼黻琱戈尸臣拜手稽首曰敢對揚/天子丕顯休命張敞曰臣愚不足以迹古文竊以傳記)¶
(言之此鼎殆周之所以褒賜大臣大臣子孫/刻銘其先功藏之於宗廟也注云尸主也)故知太上¶
立德(左傳叔孫/豹之言)明試以功(出尚/書)存有顯爵之榮殁有大¶
名之貴(郊特牲云死而諡今也古者生無爵死無諡晉/中興書曰中宗即位尊號時賜諡多由封爵不)¶
<pb:KR4b0018_WYG_016-56b>¶
(考德行王導上疏曰臣聞大行受大/名小行受小名則稱實不誣而巳)昊天不弔其惟楚¶
國公乎(詩云昊天不弔/不憖遺一老)可以旌德景鐘勒勲彞器(晉語/曰昔)¶
(克潞之役魏顆以其身郤退秦師於輔氏親止杜囘其/勲銘於景鐘左傳昭十七年籍談曰諸侯之封也皆受)¶
(明器於王室以鎮撫其社稷故能薦彝器於王王曰有/勲而不廢有績而載奉之以土田撫之以彝器杜預曰)¶
(彝常也謂可/常寶之器)式昭盛美載揚洪烈者焉公諱寜字永安¶
昌黎徒河人也(周書/有傳)都尉總六縣之卿名山稱五岳之¶
佐(序慕容氏之先世居昌黎徒河本漢遼東屬國都尉/治也後漢書百官志曰毎屬國置都尉一人比二千)¶
(石郡國志曰遼東屬國故邯郸西部都尉安帝時以為/屬國都尉别領六城雒陽東北三千六百六十里六縣)¶
<pb:KR4b0018_WYG_016-57a>¶
(謂昌遼賔徒徒河無慮險瀆房也五岳爾雅中岳嵩山/東岳泰山西岳華山南岳衡山北岳恒山按燕在趙北)¶
(其名山為醫無閭是北岳之佐也周禮職方氏云東/北曰幽州其山鎮曰醫無閭鄭注云醫無閭在遼東)燕¶
太祖文皇帝慕容皝以當世英雄奄有河朔(詩云奄有龜/䝉河朔河北)¶
(也鄭康成曰/朔比方也)趙之南境且建王城冀之北土仍為興國¶
(晉書載記曰慕容氏其先有熊氏之苖裔世居北&KR0642;邑/於紫蒙之野其後與匈奴並盛控弦之士二十餘萬秦)¶
(漢之際為匈奴所敗分保鮮卑山因以為號莫護拔率/其諸部入居遼西從宣帝伐公孫氏有功拜率義王始)¶
(建國於棘城之北燕多冠歩搖冠莫護拔好之乃斂髮/襲冠諸部因呼之曰歩揺其後音訛遂為慕容焉或云)¶
(慕二儀之德繼三光之容遂以慕容為氏慕容皝字元/貞廆第三子也龍顔版齒身長七尺八寸雄毅多權略)¶
<pb:KR4b0018_WYG_016-57b>¶
(尚經學善天文廆卒嗣位朝鮮公討逸豆歸築榆城安/晉二城而還征遼東剋襄平分徙遼東大姓於棘城置)¶
(和陽武次西樂三縣襲宇文别歩於大獲從昌黎踐凌/而進擒母弟仁敗屈雲於五官水盡俘其衆以咸康三)¶
(年僣即王位皝將圖石氏從容謂諸將曰石季龍自以/安龍諸城守防嚴重城之南北必不設備今若詭路出)¶
(其不意冀之北土可盡破也於是率騎二萬出蠮螉塞/長驅至於薊城進渡武遂津於高陽所過焚燒積聚倞)¶
(徙幽冀三萬餘戸使陽裕等築龍城搆宮廟改柳城為/龍城於是成帝遣使持節拜皝侍中大都督河北諸軍)¶
(事大將軍燕王咸康七年皝遷都龍城伐宇文歸斬其/將奕于盡俘其衆開地千餘里徙其部人五萬餘落於)¶
(昌黎改渉奕于城為威德城以永和四年死在位十五/年時年五十二儁僣號追諡文明皇帝東京賦曰然後)¶
(以建王城左氏傳曰/冀之北土焉之所生)公既皝之苖裔家世燕陲(周書本/傳其先)¶
<pb:KR4b0018_WYG_016-58a>¶
(慕容氏前燕/之支庶也)高祖侍中(本傳高/祖勝)使持節都督中外諸軍¶
事太保錄尚書北地(疑作/海)王慕容超之世(晉書載記曰/慕容超字祖)¶
(明德兄北海王納之子/以義熙元年僣嗣偽位)藩屏王室詳之燕錄可得稱焉¶
(左氏傳曰封建親戚以蕃屏周崔/鴻十六國春秋有前燕錄後燕錄)曾祖尚書府君因魏¶
室之難改姓豆盧仍為官族(本傳云勝以燕皇始初歸/魏授長樂郡守賜姓豆盧)¶
(氏或云避難改焉案傳改姓/當是高祖此云曾祖為異也)祖仕魏文成皇帝(豆盧永/恩碑云)¶
(祖代左右將軍魏文皇帝直寢魏書本紀/云高宗文皇帝諱濬景穆皇后之長子也)考早亡(本傳/云父)¶
(長/柔)朝廷以庸勲攸屬恩深追逺保定三年有詔贈柱國¶
<pb:KR4b0018_WYG_016-58b>¶
將軍少師涪陵郡開國公食邑二千戸(本傳云父長柔/𤣥鎮將有威重)¶
(見稱於時武成初以寜著勲追贈柱國大將軍少/保涪陵公隋書地志曰梁州涪陵郡西魏置合州)公稟¶
氣中和降祥川嶽岐嶷表羈貫之年通禮稱綺紈之歲¶
夙著竒節幼表大成(本傳云寜少驍勇果有志氣身長/八尺美儀容善騎射詩大雅曰克)¶
(岐克嶷鄭云岐岐然意有所知也其貌嶷然有所别識/也榖梁傳曰羈貫成童漢書敘傳稱綺𥜗紈袴師古曰)¶
(綺即今之繒紈皁黒色學記曰九年/知顯通達强立而不反謂之大成)兄弟分果備知推¶
讓賔客解鈴曽無恡色(本傳云初寜未有子養弟永恩/子勣及生子讚親屬皆請讚為)¶
(嗣寜曰兄弟子猶子也吾何擇焉遂以勣為世子世以/稱之又請以先封武陽郡三千戸益弟孔融家傳曰兄)¶
<pb:KR4b0018_WYG_016-59a>¶
(弟七人融第六幼有自然之性年四歲時毎與諸兄共/食梨融輒引小者大人問其故荅曰我小兒法當取小)¶
(者由是宗族竒之傅暢自序曰余方五歳散騎常侍魯/叔虎與先公友善喜與余戲常脫余金環與侍謂余怖)¶
(惜余笑與之經日/不索見太平御覽)永安元年太宰爾朱天光(一本作/元天穆)魏¶
室元輔握兵淮右抗權江南(魏書曰爾朱天光榮從祖/兄子少勇決善弓馬榮親)¶
(愛之毎有軍戎事要常預謀策永安中加侍中金紫光/禄大夫北秀容第一酋長尋轉衞將軍大將軍元天穆)¶
(東征邢杲詔天光以本官為使持節/假鎮東將軍都督𨽻天穆討破之)公時任别將便從¶
征伐自是長城峽石必先行陣秦南隴西毎當矢石摧¶
堅乗勝莫不前驅策勲行賞常居第一(本傳云永安中/以别將隨爾朱)¶
<pb:KR4b0018_WYG_016-59b>¶
(天光入闗加授都督又以破万俟醜奴功賜靈夀男天/光敗後侯莫陳悦反太祖討悦寜與李弼率衆歸太祖)¶
(周書賀拔岳傳云時万俟醜奴僣稱大號闗中騷動爾/朱天光軍至汧渭之間醜奴棄平涼而走岳追擒之賊)¶
(行臺万俟道洛入隴投略陽賊帥王慶雲天光與岳渡/隴並擒之禹貢曰夾右碣石入於河太康地志曰樂狼)¶
(遂城縣長城所起蜀志隴西郡屬秦/州左傳荀偃士匄攻偪陽親受矢石)永熙元年補子都¶
督並加鼓節軍儀除桑乾太守(漢書地理志云代郡有/桑乾縣隋志云馬邑郡)¶
(善陽縣有後/魏桑乾郡)轉補都督其年以魏皇西幸奉迎大駕賜¶
封河陽縣開國伯增邑三百戸(本傳云魏孝武西遷以/奉迎勲封河陽縣伯邑)¶
(五百戸隋志云河内郡/河陽有古河陽城治)俄遷大中大夫改伯為侯增邑¶
<pb:KR4b0018_WYG_016-60a>¶
九百戸(本傳在大/統元年)仍授使持節都督顯州諸軍事顯州¶
刺史(本傳顯州大中正隋志扶/風郡陳倉後周置顯州)四年遷鎮東將軍金紫¶
光禄大夫其年秋河橋之役先登破陣(本傳云從太祖/擒竇泰復𢎞農)¶
(戰沙/苑)遷為車騎大將軍儀同三司五年沙苑之功加封¶
合前二千戸俄授敷州刺史加散騎常侍外深推轂内¶
侍集書(顔師古曰推轂薦舉人如車轂之運轉也此云/推轂集書謂常侍之職夾車參乗入侍左右集)¶
(羣書/也)十五年授右衞將軍十六年授大將軍後魏元年¶
重授敷州刺史公以先經刺舉固辭不就(本傳云拜北/華州刺史在)¶
<pb:KR4b0018_WYG_016-60b>¶
(州未幾以廉平著稱加散騎常侍七年從于護破稽胡/帥劉平伏於上郡及梁企定反以寧為軍司監隴右諸)¶
(軍事賊平進位侍中使持節驃騎大將軍開府儀同三/司九年從太祖迎高仲密與東魏戰於邙山遷左衞將)¶
(軍進爵范陽郡公増邑四百戸十六年拜大將軍羌帥/傍乞鐵忽及鄭五醜等反叛寜率衆討平之周太祖紀)¶
(云魏廢帝三年改北/華州為鄜州鄜音敷)三年(本傳魏恭/帝二年)改封武陽郡開國¶
公(隋書地理志云武陽郡後周置魏/州武陽郡莘縣後周置武陽郡焉)除尚書僕射職惟¶
贊奏任居封掌分左右之儔兼典舉之選(漢書百官表/云僕射秦官)¶
(自侍中尚書博士郎皆有古者重武有主射以督課之/軍屯騶宰永巷宮人皆有取其領事之號後漢書百官)¶
(志曰尚書僕射一人六百石署尚書事令不在則奏下/衆事漢書典官職云尚書僕射主開封掌授禀假錢榖)¶
<pb:KR4b0018_WYG_016-61a>¶
(也百官表注云建安以來執金吾榮劭為尚書左僕射/僕射之有左右自此始也魏志曰陳泰為尚書左僕射)¶
(典選/舉)屬以江南阻兵渚宮邊敵軍機警急鋒鏑縱橫(謂/梁)¶
(將王琳寇江陵也注見下文江陵本楚地戰國時荆郢/通稱江南左氏傳曰阻兵安忍渚宮謂江陵也後漢陳)¶
(龜年傳疏曰懸命鋒鏑顔師古曰鋒戈㦸刃也/鏑箭鏃也史記索隠注曰南北為縱東西為横)公奉命¶
星言元戎啓路總秦人之銳士兼荆户之廣卒(謂奉命/征討自)¶
(秦至楚也詩云星言夙駕又云元戎十乗以先啓行按/魏都長安故云秦人江陵楚地故云荆戸漢書刑法志)¶
(曰秦昭以銳士勝師古曰銳勇利也左傳宣十二年曰/其君之戎分為二廣廣有一卒卒偏之兩杜預注曰十)¶
(五乗為一廣司馬法百人為卒二十五人為兩車十五/乗為大偏今廣十五乗亦用舊偏法復以二十五人為)¶
<pb:KR4b0018_WYG_016-61b>¶
(承/副)水龍競雙刀之勢歩騎陳四分之威(豫章記曰劒入/襄城水中變為)¶
(二龍漢書云冒頓縱精兵三十餘萬騎圍高帝於白/登匈奴騎西方盡白東方盡駹北方盡驪南方盡騂)夷¶
陵既燒黔中方定旋軍反斾解甲休兵(屬以江南至解/甲休兵  本傳)¶
(云梁將王琳遣其將侯方兒潘純陀寇江陵寜與蔡祐/鄭永等討之方兒等遁走史記楚世家曰頃襄王二十)¶
(一年秦將白起遂拔我郢燒先王墓/夷陵二十二年秦復拔我巫黔中郡)其後鳳州内叛成¶
都外絶公又總督衆軍蒐乗即道兵不血刃並皆擒獲¶
遷其酋豪納其降附(本傳云三年武興氏及固宜氐魏/天王等相因反叛寜復討平之隋)¶
(志云河池郡後魏置南岐州後/周改曰鳳州又蜀郡有成都縣)皇朝受終文祖革命神¶
<pb:KR4b0018_WYG_016-62a>¶
宗選賢與能改絃創制爰降册書授公柱國(本傳云孝/閔踐阼授)¶
(柱國大將軍皇朝謂周也尚書舜典曰正月上日受終/於文祖鄭康成曰文祖者五府之大名猶周之明堂史)¶
(記正義曰尚書帝命驗云帝者承天立府以尊天垂象/也五府者唐虞謂之天府文祖者赤帝熛怒之府名曰)¶
(文祖火精光明文章之祖也周易曰天地革命尚書禹/謨曰正月朔旦受命於神宗選賢與能禮記禮運之辭)¶
(也/)增邑四千戸二年(本傳武/成初)授同州刺史襟帶闗輔脣¶
齒秦晉編戸殷積邸閣儲峙藩籬是任親賢勿居(按括/地志)¶
(同州本臨晉城也一名大荔城亦曰馮翊城言同州要/地以寜賢能擢斯職也西京賦曰衿帶易守闗謂闗中)¶
(輔謂三輔也左氏傳曰脣亡齒寒言同州為古秦晉二/國脣齒之地也獻帝紀曰大司農出雜繒二萬匹賜公)¶
<pb:KR4b0018_WYG_016-62b>¶
(卿以下及貧民不能自存者李傕曰我邸閣儲峙少乃/悉載其營見魏志董卓傳注過秦論云䝉恬北築長城)¶
(而守藩籬張孟陽劒閣銘曰形勝之地匪親勿居此云/親賢勿居者言此同州險要之地非親子弟與賢者不)¶
(可令/居也)公建旟作牧褰帷行部六條斯舉百城咸勸(周禮/九旗)¶
(之名云鳥隼曰旟漢書公卿表曰刺史成帝更名牧後/漢書曰賈琮為冀州刺史舊典傳車驂駕垂赤帷裳迎)¶
(於州界及琮之部命御者褰之百城聞風自然震悚其/諸臧過者解印綬去漢書百官公卿表注曰刺史班宣)¶
(周行郡國省察治狀黜陟能否斷治寃獄以六條問事/非條所問即不省謝承後漢書曰黃琬拜豫州刺史威)¶
(邁百/城)三年授公大司寇又以公勲庸特著冊封楚國公¶
食邑一萬戸蓋因破侯方仁等於荆陜即其地而封焉¶
<pb:KR4b0018_WYG_016-63a>¶
(本傳云復督諸軍討稽胡郝阿保劉桑德等破之遷大/司寇進封楚國公邑萬戸别邑鹽亭一千戸收其租賦)¶
逖糾王慝弛張刑政(左傳僖二十八年王命晉侯曰逖/糾王慝杜預曰逖逺也有惡於王)¶
(者糾而/逺之)式遏寇虐於是御之以寛猛(詩云無俾作慝式/遏寇虐左氏傳曰)¶
(寛以/濟猛)柔逺能邇然後平之以沖和(詩云柔逺能邇以定/我王老子曰沖氣以)¶
(為/和)舜任咎陶不仁者逺(論語子/夏之辭)晉舉隨㑹羣盜皆奔(左/氏)¶
(傳曰晉隨㑹將中軍且為/太傅晉國之盜奔秦也)保定四年授岐州諸軍事岐¶
州刺史沉痼彌留(本傳云保定四年授岐州刺史屬大/軍東討寜輿疾從軍隋志云扶風郡)¶
(舊置/岐州)保定五年三月四日薨於私第春秋六十有二(本/傳)¶
<pb:KR4b0018_WYG_016-63b>¶
(云五年薨於同/州時年六十六)詔贈太保同鄜等十州諸軍事同州刺¶
史諡昭公(本傳/同)禮也十月庚申𦵏於洪瀆之川馳綍毁¶
宗客車專道(禮記曰四十者馳綍鄭注云綍引棺紼也/檀弓曰及𦵏毁宗躐行出於大門殷道也)¶
(雜記曰專道而行注云/柩行於路人皆避之)𤣥甲被屬國之兵介士陳輕車¶
之騎(漢書曰霍去病薨上發屬國𤣥甲又/曰張安世薨天子贈以輕車介士)克善令終生¶
榮死感嗚呼哀哉公經德秉哲(尚書酒誥辭孔傳/云能常德持智也)體道¶
居貞履貴思沖居盈(一作/滿)念損澄波千頃不能變其清¶
濁高牆百仞無以測其汙隆立身行已居安如墜亡躬¶
<pb:KR4b0018_WYG_016-64a>¶
殉義視嶮若夷至於將略應變出竒設伏太乙風角之¶
占常從星辰之候樓船戰陣之錄强弩馳射之書(漢書/曰翼)¶
(奉有風角五德又藝文志有太壹雜子星太壹兵法有/常從日月星辰二十一巻師古曰常從人姓名也老子)¶
(師之藝文志又曰武帝時軍政楊僕捃摭遺逸紀奏兵/錄列傳云楊僕為樓船將軍又藝文志有强弩將軍王)¶
(圍射法五巻望逺連/弩射法具十五篇)莫不動會幾神發符雷電(至於至/雷電)¶
(本傳云寜嘗與梁企定遇於平涼州相與肄射乃於/百歩懸莎草以射之七發五中定服其能贈遺甚厚)梯¶
衝所向地靡百樓之城長㦸所臨野闗(疑作/闕)三門之陣¶
(魏略曰諸葛亮攻郝昭於陳倉以雲梯衝車臨城中昭/以火箭射之雲梯盡然人皆燒死後漢書公孫瓚與子)¶
<pb:KR4b0018_WYG_016-64b>¶
(續書曰袁氏之攻狀若鬼神梯衝舞吾樓上應瑒檄/文曰長戟百萬後漢書高彪曰天有太一五將三門)是¶
以斬將搴旗四十三戰尊官厚禄三十七年武彰七德¶
之義歌誦九功之業(漢書楊僕傳上以書勅責之曰非/有斬將騫旗之實也師古曰騫與)¶
(搴同騫拔取之司馬遷報任安書曰外之不能備行伍/攻城野戰有斬將搴旗之功下之不能積日累勞取尊)¶
(官厚禄以為宗族交遊光寵左傳楚子曰夫武禁暴戢/兵保大定功安民和衆豐財者也杜預注曰此武七德)¶
(又傳晉郤缺曰九功之德皆可歌/也謂之九歌六府三事謂之九功)迹紀庸器之文行昭¶
易名之典(表記鄭注云諡者行之迹也周禮曰典庸器/掌藏樂器庸器鄭注云庸器伐國所獲之器)¶
(若崇鼎貫鼎及以其兵物所鑄銘也又云陳庸器鄭注/云陳功器以華國也禮記曰衞公叔文子卒其子戍請)¶
<pb:KR4b0018_WYG_016-65a>¶
(諡於君曰日月有時將葬矣請所以易其名者君曰昔/者衞國凶饑夫子為粥以與國之饑者是不亦惠乎昔)¶
(者衞國有難夫子以其死衞寡人不亦貞乎夫子聽衞/國之政修其班制以與四鄰交衞國社稷不辱不亦文)¶
(乎故謂夫子/貞惠文子)昔臧文既沒穆叔稱其立言鄭僑云亡宣¶
尼泣其遺愛(左傳襄二十四年云穆叔如晉范宣子逆/之問焉曰古人有言曰死而不朽何謂也)¶
(穆叔曰魯有先大夫曰臧文仲既沒其言立其是之謂/乎又昭二十年曰子産卒仲尼聞之泣曰古之遺愛也)¶
德陽青石之墓千年未平(華陽國志曰德陽縣有青石/祠車騎將軍鄧芝葬於其山)¶
板(疑作/枝)江白虎之碑百代無毁(板江當作枝江水經注/曰陳留王子香漢和帝)¶
(時出為荆州刺史有惠政天子徵之卒枝江亭中常有/三白虎出入人間送喪踰境百姓追美甘棠以永元十)¶
<pb:KR4b0018_WYG_016-65b>¶
(八年立廟設祠刻石銘德號曰枝江白虎王君其子孫/世今猶謂之為白虎王又按板江者後漢書南蠻傳板)¶
(楯蠻&KR0642;者秦昭襄王時有一白虎常從羣虎數遊秦蜀/巴漢之境傷害千餘人昭王乃重募國中有能殺虎者)¶
(賞邑萬家金百鎰時有邑郡閬中夷人能作白竹之弩/射殺白虎昭王嘉之乃刻石盟號為板楯蠻&KR0642;然此云)¶
(送葬當用枝/江白虎也)敢因斯義乃作銘曰¶
遼水之東冀州之北既曰都尉兼稱屬國(後漢書和帝/紀曰永元十)¶
(六年復置遼東西部都尉官注云西部都尉安帝以為/屬國都尉在遼東郡昌黎城也漢書曰以蘓武為典屬)¶
(國師古曰典屬國本秦官/漢因之掌歸義蠻&KR0642;屬官)斂氣餘勇雄邊遺則孝實天¶
經忠為令德(左傳高固曰欲勇者賈余餘勇孝經曰/夫孝者天之經也左氏傳曰忠為令德)冠¶
<pb:KR4b0018_WYG_016-66a>¶
冕世禄羽儀祚𦙍俗被燕丹風慚英藺(言燕王苖裔世/居燕也地理志)¶
(稱燕俗有燕丹遺風西征賦曰/杖命世之英藺注云藺相如也)劬勞役行辛苦行陣勇¶
過溺駿氣踰瓦震(謝聎登孫權故城詩曰北拒溺驂鑣/李善云春秋感精符曰强傑並侵戰)¶
(兵雷合龍門溺驂史記曰趙惠文時秦/軍軍武安西鼓噪勒兵武安屋瓦盡振)王國克生思皇¶
多士溫溫恭人謙謙君子(上三句詩辭/下謙卦爻辭)擁旄仗節出蕃¶
入仕(脫二/字)五朝建旟千里(李廵曰旄牛尾著竿首/也爾雅曰鳥隼曰旟)時逢¶
改特(疑作/物)名載策勲淮隂召拜昭陽破軍(改物謂周受/禪也左氏傳)¶
(曰文之伯也豈能改物又曰賜爵策勲焉禮也史記淮/隂侯韓信傳曰王拜大將又楚世家陳軫問昭陽曰願)¶
<pb:KR4b0018_WYG_016-66b>¶
(聞楚國破軍殺將者何以貴/之昭陽曰其官為上柱國)職司刑政獄慎深文沈羊¶
不飲萑盜無聞(職司刑政謂授大司寇也漢書趙禹傳/周亞夫曰極知禹無害然文深不可以)¶
(居大府劉向新序曰魯有沈猶氏旦飲羊飽之以欺市/人孔子將為司寇沈猶氏不敢朝飲其羊左氏傳曰鄭)¶
(國多盜取人/於萑苻澤中)巴庸薄伐江漢專征軍總六校兵兼七營¶
(春秋巴國本姬姓左傳桓九年云巴子使韓服告楚請/與鄧為好是也杜預云巴國在巴郡江州縣文十六年)¶
(云巴與秦楚共滅庸戰國時七國稱王巴亦稱王張儀/貪巴苴之富取巴執王以歸置為郡縣杜預曰庸今上)¶
(庸縣屬楚之小國又曰漢水出武都至江夏南入江按/巴庸江漢皆楚地時王琳之寇江陵命寜討之故云是)¶
(矣漢書百官公鄕表云五校尉皆二千石晉書職官志/曰屯騎歩兵越騎長水射聲等校尉是為五校並漢官)¶
<pb:KR4b0018_WYG_016-67a>¶
(也又王濬傳曰拜濬輔國大將軍舊校惟五置此營自/濬始也有司又奏輔國依比未為逹官不置司馬不給)¶
(官騎詔依征鎮給五百大車増兵五百人為輔國營給/親騎百人官騎十人置司馬按五校尉加輔國為六校)¶
(也魏書曰公孫淵自稱燕王令官屬上書曰七營/虎士五部蠻&KR0642;各懐素飽見魏志公孫淵傳注)運長¶
撃短後實先聲增壘威敵減竈潛兵(周書曰長勝短漢/書李左車曰兵有)¶
(先聲而後實左氏傳曰宋皇瑗圍鄭師毎日遷舎作壘/塹成輒徙合其圍也壘合鄭師哭遂取鄭也減竈孫臏)¶
(事注/已見)鐘鳴夜漏晞露朝陽邑里蕭索宅帷荒涼(魏志田/豫曰年)¶
(過七十而居位猶鐘鳴漏盡而夜/行不休也李陵曰人生若朝露)豐碑下柩題凑遷喪¶
宮臨樗里臺傾孟嘗(檀弓曰公室視豐碑鄭注曰言視/者時僣天子也豐碑斲大木為之)¶
<pb:KR4b0018_WYG_016-67b>¶
(形如石碑於槨前後四角樹之穿中於間為鹿盧下棺/以繂繞天子大繂四碑前後各垂鹿盧也繂音律漢書)¶
(曰霍光薨賜便房黃腸題凑各一具史記曰樗里子卒/𦵏於渭南章臺之東曰後百歳是當有天子之宮夾我)¶
(墓桓子新論曰雍門周説孟嘗君曰千/秋萬歳後高臺既巳傾曲池既巳平)卜兆戒期逺辰¶
告筮德遺身後名昭没世(孝經曰卜其宅兆而安措之/鄭注云宅墓穴也兆塋域也)¶
(𦵏事大故卜之曲禮曰凡卜筮日旬之外曰逺某日旬/之内曰近某日喪事先逺日吉事先近日左氏傳曰吾)¶
(聞有盛德者必百世祀論語/曰君子疾没世而名不稱焉)館舎長捐泉扃永閉晏嬰¶
悼齊柳莊悲衞(晏子春秋曰晏子死景公伏尸而號曰/天降禍於齊不加禍於夫子齊國之社)¶
(稷危矣又云晏子死公操玉加於晏子而哭之涕沾襟/章子諌曰非禮也公曰安用禮乎吾失夫子則亡何禮)¶
<pb:KR4b0018_WYG_016-68a>¶
(之有禮記曰柳莊寢疾衞獻公請於尸曰臣有柳莊非/寡人之臣也杜稷之臣也又按左傳齊公孫竈卒晏子)¶
(曰惜也姜族弱矣似引此事謂悼齊國然柳莊無悲衞/之言明是齊悼晏嬰衞悲柳莊互文也言寜死天子愍)¶
(焉如晏嬰之見悼於齊君/柳莊之致悲於衞主也)風秋北原日没川逝𦵏田舊¶
頃客土新封淚墮片石劒挂孤松(漢書成帝永始元年/詔曰客土疏惡終不)¶
(可成服䖍曰取他處土以増高為客土也晉書曰羊祜/好遊峴山襄陽人建碑立廟於其地望其碑者無不流)¶
(涕因謂之墮淚碑劉向新序曰延陵季子將西聘晉帶/寶劒以過徐君徐君不言而色欲之季子為有上國之)¶
(事未獻也然心許之致使於晉顧反則/徐已死於是以劒帶徐君墓樹而去)清徽令範千載¶
餘蹤¶
<pb:KR4b0018_WYG_016-68b>¶
　　周兗州刺史廣饒公宇文公(本姓鄭周/書作鄭常)神道碑¶
唐朝以元凱並進十有六人周室以昭穆先封十有五¶
國(帝王世紀曰堯都平陽於詩為唐國徐廣曰號陶唐/左氏傳曰昔高陽氏有才子八人謂之八愷高辛氏)¶
(有才子八人謂之八元此十六族也又曰昔武/王克商光宅天下其兄弟之國者十有五人)發源纂¶
胄葉𣲖枝分開國承家珠聨璧合(周易曰開國承家竹/書紀年曰日月如連)¶
(珠五星/如合璧)是用克明峻德(尚書/辭也)思皇多士(詩大雅/之詞也)盛德有¶
後公其裕哉公諱常字子元豫州滎陽人也(周書附鄭/偉傳後)¶
周宣中興然後樹賢建戚鄭武有國然後保姓受氏(韋/昭)¶
<pb:KR4b0018_WYG_016-69a>¶
(鄭語注曰桓公友鄭始封之君周厲王之少子宣王之/弟也宣王封之於鄭又周語注云鄭武桓公之子武公)¶
(滑突也幽王既滅鄭武公以卿士夾輔平王/東遷洛邑左氏傳曰保姓受氏以守宗祊)荆衡之賦¶
千乗莫能加兵虢㑹之封十城翻為獻邑(按春秋鄭國/屬楚至弭兵)¶
(之㑹始晉楚俱朝荆衡楚地云賦千乗者若左傳魯賦/八百乗邾賦六百乗此云千乗之賦以貢楚也云莫敢)¶
(加兵者左傳宣十六年楚子圍鄭克之退三十里而許/之平按自後鄭屬於楚國語曰鄭桓公問於史伯曰王)¶
(室多故余懼及焉其何所可以逃死史伯曰其濟洛河/穎之間乎是其子男之國虢㑹為大虢叔恃勢㑹仲恃)¶
(險是皆有驕侈怠慢之心而加之以貪冒君若以周亂/之故寄孥與賄焉不敢不許周亂而弊是驕而貪必將)¶
(背君君若以成周之衆奉辭伐罪無不克矣若克鄢蔽/補丹依㽥厯辛君之土也若前莘後河右洛左濟主芣)¶
<pb:KR4b0018_WYG_016-69b>¶
(騩而食溱洧修典型以守惟是可以少固公悦乃東寄/孥與賄虢㑹受之十邑皆有寄地韋昭曰十邑謂虢㑹)¶
(鄢蔽補丹依/㽥厯辛也)况復郊門致騎先迎内史之賔(史記曰鄭/莊以任俠)¶
(自喜孝景時為太子舎人毎五日休洗常置驛馬長安/諸郊存諸故人請謝賔客夜以繼日武帝立莊稍遷至)¶
(九卿為/右内史)南宮旦朝獨識尚書之履(漢書曰哀帝擢鄭崇/為尚書僕射數求見)¶
(諌争上初納用之毎見曳革/履上笑曰我識鄭尚書履聲)祖思慶建威將軍山陽太¶
守(隋志云揚州江都郡/山陽縣舊置山陽郡)建威取曹仁之號可以定名山¶
陽有王暢之賢足觀風俗(魏志曰曹仁字子孝太祖從/弟也文帝時拜大將軍後漢)¶
(書曰王龔山陽高平人也子暢字叔茂以清實為稱無/所交黨拜南陽太守郡中豪族多以奢靡相尚暢常布)¶
<pb:KR4b0018_WYG_016-70a>¶
(衣皮褥車馬羸/敗以矯其敝)考頊(周書鄭偉傳云偉/族人頊字寜伯)銀青金紫方於¶
溫羨傅袛鎮南征東比於劉𢎞荀顗(晉書曰溫羨字長/卿太原祁人懐帝)¶
(即位遷左光禄大夫開府領司徒又曰傅袛字子莊北/海泥陽人拜常侍加光禄大夫門施行馬晉書職官志)¶
(曰左右光禄大夫加金章紫綬者品秩第二加銀章青/綬者品秩第三銀青金紫謂溫羡傅袛皆為光禄大夫)¶
(也晉書曰劉𢎞字和季沛國相人也新野王歆之敗也/以𢎞代為鎮南將軍都督荆州諸軍事荀顗字景倩穎)¶
(川人魏太尉彧之第六子也母丘儉文欽反顗預討有/功進爵萬歲亭侯武帝踐阼位至侍中太尉鎮南謂劉)¶
(𢎞征東謂/荀顗也)報功之册則槐路是儀贈行之典則荆河惟¶
牧(本傳云頊少有幹用起家貟外散騎侍郎稍遷行臺/左丞與偉同謀立義後隨偉入朝賜爵魏昌縣伯除)¶
<pb:KR4b0018_WYG_016-70b>¶
(太府出為扶風郡守後為太府少卿轉衞尉少卿厯職/内外並有恪勤之稱尋卒官贈儀同三司豫州刺史周)¶
(禮曰三槐三公位焉禹貢曰荆河惟/豫州言頊位至少卿贈豫州刺史也)公弱齡早慧幼學¶
夙成立必正方言無勦説(易曰君子以立不易/方禮記曰毋勦説)青衿智¶
勇即埋雲夢之蛇童子仁心巳愛中牟之雉(列女傳曰/孫叔敖為)¶
(兒時出遊見兩頭蛇殺而埋之歸見其母泣問其故曰/吾聞見兩頭蛇者死恐他人見殺而埋之矣母曰夫有)¶
(隂德者陽報之爾黙矣必興於楚及長為令尹後漢書/曰魯恭為中牟令螟不入中牟河南尹袁安使仁恕掾)¶
(肥親往廉之恭隨行阡陌俱坐桑下有雉過止其傍傍/有童兒親曰何不捕之兒言雉方雛親曰所以來者欲)¶
(察君之化迹耳今蟲不犯境一異也化及鳥/獸二異也豎子有仁心三異也具以狀白安)始遊庠塾¶
<pb:KR4b0018_WYG_016-71a>¶
不無儒者之榮或見兵書遂有風雲之志(許氏説文曰/塾門側堂也)¶
(後漢書二十八將論曰/感㑹風雲奮其智勇)出忠入孝事盡於心脩身立名¶
理窮於性大統三年起義華陽先登廣武浮潛逾沔入¶
渭亂河(周書鄭偉傳云大統三年河内公獨孤信既復/洛陽偉與宗人榮業糾合州里建義於陳留攻)¶
(拔梁州擒東魏刺史鹿永吉等獲陳留郡守趙季和乃/率衆來附因是梁陳之間相次降欵偉馳入朝太祖與)¶
(語歎美之按常父項與偉同謀立義本傳亦云以立義/及累戰功知起義之時鄭常在焉禹貢曰華陽黑水惟)¶
(梁州華陽華山之南常建義陳留攻拔梁州為華陽矣/孟康曰於榮陽築兩城相對因為廣武城史記楚與漢)¶
(臨廣武而軍是也禹貢曰浮於潛逾於沔入於渭亂於/河漢書地理志師古注曰漢上曰沔音莫踐反正絶流)¶
<pb:KR4b0018_WYG_016-71b>¶
(曰/亂)䝉授永安縣開國男輔國將軍(隋志冀州西河郡永/安縣又臨汾郡霍邑)¶
(舊曰/永安)自爾長從太祖入為帳内都督河橋接戰秋水則¶
三月不流洛城揮鋒金墉則一月路斷(史記正義曰河/橋在臨晉縣東)¶
(渡河至蒲州今蒲津穚也陸機洛陽記曰/金墉城在宮之西北角魏故宮人皆在中)西京不賔羌¶
戎侵軼城如飛鳥地有伏龍(按此疑常除涼州刺史總/督河西甘瓜諸州軍事故)¶
(云飛鳥伏龍集中崔説碑文亦云是矣西京不賔者按/漢書地志張掖酒泉故昆邪王地武帝太初元年開後)¶
(元年分酒泉置敦煌郡敦煌本古瓜州左傳所云允姓/之戎居於瓜州者也故云羌戎矣山海經曰三危之山)¶
(三青鳥居之水經曰三危山在敦煌縣南西河記曰姑/臧匈奴故曰蓋藏城也城不方有頭尾兩翅名蓋鳥城)¶
<pb:KR4b0018_WYG_016-72a>¶
(晉書張軌傳曰姑臧城本匈奴所築南北七里東西三/里地有龍形故名卧龍城又按括地志云伏龍祠在同)¶
(州馮翊縣西北四十里故老云漢時自徵穿渠引洛得/龍骨其後立祠因以伏龍為名今祠頗有靈驗是同州)¶
(亦有伏龍之名然以崔説碑飛鳥伏龍按之及本/文西京不賔羌戎侵軼知是涼州之卧龍城也)公以¶
金僕裁抽靈銔蹔舉蜂目巳奔狼心遂革(左傳莊十一/年曰乗丘之)¶
(役公以金僕姑射南宮長萬杜預曰金僕姑矢名又昭/十年傳曰齊惠欒高伐虎門公卜使王黑以靈姑銔率)¶
(吉請斷三尺焉而後用之杜注云靈姑銔公旗名斷三/尺不敢與君同又文元年傳曰楚子將以商臣為太子)¶
(訪諸令尹子上曰是人蜂目而豺聲忍人也又昭/二十八年傳曰狼子野心非是莫喪羊舌氏矣)遷平¶
東將軍帥都督十五年襲父封魏昌縣開國伯轉大都¶
<pb:KR4b0018_WYG_016-72b>¶
督(隋志云石城郡石泉縣舊曰永樂置晉昌郡/西魏改郡曰魏昌後周省魏昌郡入中城郡)魏後三¶
年授使持節車騎大將軍儀同三司黃權受詔嘉其入¶
魏之功竇憲當官賞其平戎之策公之此授勲庸著矣¶
(蜀志曰黃權字公衡巴西閬中人也先主時為鎮北將/軍後降魏景初元年遷車騎將軍儀同三司後漢書曰)¶
(竇憲字伯度南匈奴請兵北伐拜憲為車騎將軍與耿/秉各將四千騎與北單于戰於稽落山大破之言常為)¶
(車騎勲同/二公矣)進爵廣饒縣開國公(本傳云賜爵饒陽侯隋/志云徐州東海郡東海)¶
(縣舊曰/廣饒)邑五百戸保定三年授都督羅州諸軍事羅州¶
刺史(隋志房陵郡竹山梁曰/安城西魏改焉置羅州)仍領金州兵馬應接上庸¶
<pb:KR4b0018_WYG_016-73a>¶
公於文谷路溪澗峥嶸巖崖豁嶮山窮水斷馬束橋飛¶
中埒既開雙城即欵(隋志云西城郡梁置梁州尋改南/梁州西魏改置東梁州尋改為金)¶
(州置總管府上庸公陸騰也漢書地理志曰漢中有上/庸縣括地志曰上庸今房州竹邑縣即金州是也隋志)¶
(房陵郡上庸梁曰新豐西魏改焉後周曰孔陽周書曰/陸騰字顯聖代人也魏恭帝三年爵上庸縣公保定二)¶
(年資州磐石民反殺郡守據險自守州軍不能制騰討/斬之而蠻獠兵及所在蜂起山路險阻難得掩襲騰遂)¶
(量山川形勢隨便開道蠻獠畏威承風請服所開之路/多得古銘並是諸葛亮桓溫舊道是年鐵山獠抄斷内)¶
(江路使驛不得通進軍出其不意撃之應時奔潰一日/三下其城斬其魁帥獲三千人招納降附者三萬户益)¶
(州記曰江曲由左擔道鄧艾束馬懸車之處山窮水斷/馬束橋飛者言房陵道險水陸無路懸車束馬飛橋度)¶
<pb:KR4b0018_WYG_016-73b>¶
(濟也中埒既開雙城即欵者按/周書司馬裔傳陸騰進次雙城)往者申息盡掩江黃無¶
援(往者以下追叙梁元帝武陵王紀之師也楚蜀興師/脣亡齒寒江陵之伐當必與焉左氏傳曰申息之北)¶
(門不啓又曰江黃道柏皆弦姻也言魏人侵蜀元帝不/恤其難而使樊猛斬紀故云無援矣此下皆言元帝之)¶
(敗/也)涔陽極浦亟犯風塵夏首西浮頻遭鋒鏑(涔陽夏首/楚地風塵)¶
(喻亂也楚辭曰望涔陽兮極浦又曰望夏首而西浮王/逸曰夏首夏水口也杜預曰漢水入口今夏口也師古)¶
(曰鋒戈戟刃/也鏑箭鏃也)公以伏波受脤樓船誓衆入橫江之陣進¶
下瀨之兵(漢書曰路博德為伏波將軍後漢書曰馬援/為伏波將軍左傳戎有受脤漢書曰楊僕為)¶
(樓船將軍郡縣志云横江浦在和州對江之采石往來/濟渡處漢書武帝紀曰甲為下瀨將軍下蒼梧臣瓚曰)¶
<pb:KR4b0018_WYG_016-74a>¶
(瀨湍也伍子胥/書有下瀨船)越客文身湛盧終去吳人長鬛艅艎遂¶
逺(漢書曰少康之庶子封於㑹稽文身斷髪以避蛟龍/之害吳越春秋曰湛盧之劒惡闔閭之無道也乃去)¶
(而出水行如楚楚昭王臥而寤得吳王湛盧之劒於牀/昭王不知其故乃召風湖子對曰是五山之英太陽之)¶
(精寄氣託靈出之有神服之有威可以拒衝拒敵然人/君有逆理之謀其劒即出故去無道以就有道今吳王)¶
(無道殺君謀楚故湛盧入楚昭王曰其直幾何風湖子/曰臣聞此劒在越之時客有酬其直者有市之鄕三十)¶
(駿馬千匹萬都之戸二是其一也薛燭對曰赤董之山/已令無雲若耶之溪深而莫測羣臣上天歐冶死矣雖)¶
(金量金珠玉盈河猶不能得此寶而况有市之鄕駿馬/千匹萬都之戸何足言也昭王大悦遂以為寶左傳昭)¶
(十七年曰吳楚戰於長岸大敗吳師獲其乗舟餘皇使/隨人與後至者守之環而塹之及泉盈其隧炭陳以待)¶
<pb:KR4b0018_WYG_016-74b>¶
(命吳公子光請於其衆曰喪先王之乗舟豈惟光之罪/衆亦有焉請藉取之以救死衆許之使長鬛者三人潛)¶
(伏於舟側曰我呼皇則對師夜從之三呼皆迭對/楚人從而殺之楚師亂吳人大敗之取餘皇以歸)建德¶
四年授使持節開府儀同大將軍公孫敖下光禄之塞¶
諸葛誕勒丸都之山(漢書曰武帝太初元年遣因杵將/軍公孫敖築塞外受降城三年紀)¶
(云壊光禄諸亭障應劭曰光禄勲徐自為所築列城宣/帝時呼韓邪單于欵塞朝於甘泉宮請留居光禄塞下)¶
(有急保漢受降城知受降城近光禄塞也魏志曰諸葛/誕字公休瑯琊陽都人諸葛豐後也又按魏志母丘儉)¶
(傳云儉以高句驪數侵叛督諸軍歩騎萬人出𤣥菟從/諸道討之大戰梁口句驪王宮連破走儉遂束馬懸車)¶
(以登丸都六年復征之宮奔買溝追過沃沮千有餘里/至肅慎氏南界刻石紀功刋丸都之山銘不耐之城論)¶
<pb:KR4b0018_WYG_016-75a>¶
(功受賞侯者百餘人本母丘儉事而云諸葛誕者以魏/志儉誕二傳相連且又揚豫換州淮南俱叛故開府通)¶
(用/也)公之處焉差無慚德(謂比於公孫諸/葛無慚德也)四方雜俗天下¶
殊風以君廉能使兼觀察馳傳擁節揚旍持斧既乗驄¶
馬仍被繡衣羣盜累足貴戚斂手(漢書曰暴勝之為直/指使者衣繡衣持斧)¶
(逐捕盜賊後漢書曰桓典拜侍御史是時宦官秉權典/執政無所囘避常乗驄馬京師畏憚為之語曰行行且)¶
(止避驄馬御史漢書百官公卿表曰侍御史有繡衣直/指服䖍曰指事而行無阿私也師古曰衣以繡者尊寵)¶
(之也貴戚斂手後漢/二鮑事注見下文)鄉亭留宿幸無歸忌之疑(後漢書/郭鎮傳)¶
(曰桓帝時汝南有陳伯敬者行必矩歩坐必端膝叱狗/馬終不言死自有所見不食其肉行路聞凶便解駕留)¶
<pb:KR4b0018_WYG_016-75b>¶
(止還觸歸忌則寄宿鄕亭注云隂陽書厯法曰歸忌日/四孟在丑四仲在寅四季在子其日不可逺行歸家及)¶
(徙/也)公車奏事寜有反支之日(後漢書王符傳曰明帝時/公車以反支日不受章奏)¶
(章懐太子注曰凡反支日用月朔為正戌亥朔一日反/支申酉朔二日反支午未朔三日反支辰巳朔四日反)¶
(支寅卯朔五日反支子丑朔六日反支見隂陽書也潛/夫論曰明帝問今旦何得無上書者左右對曰反支故)¶
(帝曰民既廢農逺來詣闕而復使避反支是則又奪其/日而寃之也乃勅公車奏章無避反支漢官儀曰公車)¶
(掌啓司馬門天下上/事及徵召皆總領之)是使陽球司𨽻無所申威鮑恢都¶
官因人成事(後漢書酷吏傳曰陽球字方正漁陽泉州/人也拜尚書令時中常侍王府曹節等姦)¶
(虐弄權扇動外内球嘗拊髀發憤曰若陽球作司𨽻此/曹子安得容乎光和三年遷為司𨽻校尉又鮑永傳曰)¶
<pb:KR4b0018_WYG_016-76a>¶
(永為司𨽻校尉劾帝叔父趙王良大不敬由是朝廷肅/然莫不戒慎乃辟扶風鮑恢為都官従事恢亦抗直不)¶
(避彊禦帝常曰貴戚且宜斂手以避二鮑其見/憚如此言鄭常威能雖陽球鮑恢不能及也)高祖武¶
皇帝(宇文邕太祖/第四子也)以仲春誓衆甲子濟河公仗劒六軍¶
披圖八陣(杜預左傳注曰六軍天子/之軍也兵法有八陣圖)譬彼張遼前鋒而¶
報魏主(魏志曰張遼字文逺雁門馬邑人也從征袁尚/於柳城卒與虜遇遼勸太祖戰氣益奮太祖壯)¶
(之自以所持麾授遼遂撃大破之斬單于蹋頓/合肥之戰幾獲孫權太祖大壯遼拜征東將軍)方之耿¶
弇先戰而待蕭王(後漢書曰耿弇字伯昭扶風茂陵人/也弇道聞光武在盧奴乃馳北上謁)¶
(固説䕶軍朱祐求歸發兵以定邯郸決䇿河北定/計南陽以成光武之業蕭王光武更始時所封也)及乎¶
<pb:KR4b0018_WYG_016-76b>¶
九州逌同四隩既宅(二語出/禹貢)遂得功參勇爵名入司勲¶
授上開府增邑五百戸(本傳以立義及累戰功授上開/府儀同大將軍周禮司勲掌六)¶
(卿賞地之法/以等其功)加以舉功行賞推恩分邑兼乗而反光乎¶
譙郡之城載寶而歸照於臨漳之水(漢書曰司馬相如/馳四乗之傳至蜀)¶
(晉書地理志曰譙郡魏置檀弓曰南宮敬叔反必載寶/而朝鄭云藎嘗失位去魯載其寶來朝於君干寶晉紀)¶
(總論曰上諱業故改/鄴為臨漳漳水名也)即日賜姓宇文與國同族婁敬上¶
書於鹿輅項伯舞劒於鴻門公之此榮足為連類(漢書/曰婁)¶
(敬肬輓輅見齊人虞將軍虞將軍入言召見上説曰陛/下都洛不如入闗據秦之便遂都長安賜姓劉氏又高)¶
<pb:KR4b0018_WYG_016-77a>¶
(祖紀鴻門之㑹云項莊入為夀請以劒舞項伯亦起舞/常以身翼蔽沛公五年封項伯等四人為列侯賜姓劉)¶
(氏/)以公績著屯險誠貫風霜其年授使持節都督東徐¶
州諸軍事徐州刺史(本傳云信東徐南兗三州刺史隋/志云徐州彭城郡舊置徐州後周)¶
(立總/管府)宣政元年授都督南兗州諸軍事南兗州刺史(隋/志)¶
(云豫州譙郡後魏置南/兗州後周置總管府)作牧濟河風行於雷澤建旟海¶
岱化被於淮沂(史記曰舜漁雷澤鄭康成曰雷夏兗州/澤今屬濟隂周禮九旗之名云鳥隼為)¶
(旟禹貢曰淮沂其乂淮沂二水名/顔師古曰淮出大復山沂出泰山)襜帷入境貪殘者解¶
印冕旒從政仁義者郊迎(後漢書曰賈琮為冀州刺史/舊典傳車驂駕垂赤帷裳迎)¶
<pb:KR4b0018_WYG_016-77b>¶
(於州界及琮之部升車言曰刺史當逺視廣聽糾察美/惡何有反垂帷裳以自掩塞乎乃命御者褰之其諸臧)¶
(過者望風解印綬去又曰郭賀拜荆州刺史顯宗廵狩/到南陽特見嗟嘆賜以三公之服黼黻冕旒勅行部去)¶
(襜帷使百姓見其/容服以章有德)豈直白石開渠青鹽換粟祥雲入境¶
行雨隨軒而巳哉(白石開渠未詳疑即溝洫志白渠魏/志曰徐邈為涼州太守值諸葛出祁)¶
(山隴右三郡反河右少雨乏穀邈上修武威酒泉鹽池/以收虜穀廣志曰北肓有青鹽謝承後漢書鄭𢎞行春)¶
(隨車/致雨)在任遘疾薨於方鎮皇甫嵩監御斯牧賢能刺史¶
荀中郎連率此則中興方伯英聲茂實公之有焉(後漢/書曰)¶
(皇甫嵩字義真安定朝那人拜左車騎將軍領冀州牧/晉書曰荀羨字令則除北中郎將徐州刺史中興方伯)¶
<pb:KR4b0018_WYG_016-78a>¶
(未有如羨/之少者)詔贈某官諡某公禮也(本傳贈本官加郢鄯/陜三州諸軍事郢州)¶
(刺/史)以大象二年十一月十日歸𦵏於滎陽之某山舊墓¶
九原悽愴趙文子其何言駟馬悲鳴滕成公其巳逺(國/語)¶
(趙文子與叔向遊於九京曰死者若可作也吾誰與歸/叔向曰其陽子乎文子曰夫陽子行廉直於晉國不免)¶
(其身其知不足稱也叔向曰其舅犯乎文子曰舅犯見/利不顧其君其仁不足稱也其隨武子乎納諌不忘其)¶
(師言身不失其友事君不援而進不阿而退博物志漢/滕公薨求𦵏東都門外公卿送喪駟馬不行跼地悲鳴)¶
(跑蹄下地得石室有銘曰佳城鬱鬱三/千年見白日吁嗟滕公居此室遂𦵏焉)若夫勒鼎刋碑¶
銘功頌德陳其令範必在生前嗟乎此之樹碑異乎洙¶
<pb:KR4b0018_WYG_016-78b>¶
泗之水此之勒石異乎燕然之山(史記曰孔子𦵏魯城/北泗上孔叢子曰夫)¶
(子墓塋方一里在魯城北泗水上從征記曰洙泗二水/交於魯城東北十七里論衡曰書傳言孔子當泗水之)¶
(𦵏泗水為之却流此言孔子之德能使水却不湍其/墓也後漢書曰竇憲登燕山刻石勒功紀漢威德)嗚¶
呼哀哉乃為銘曰¶
高陽之子少典之孫蒼林逺遘若水遥源(言鄭氏之先/出自姬姓也)¶
(史記曰帝顓頊高陽者黃帝之孫而昌意之子也又曰/黃帝者少典之子國語胥臣曰黃帝之子二十五宗其)¶
(得姓者十四人為十二姓青陽與蒼林為姬姓史記曰/嫘祖為黃帝正妃生二子其二曰昌意降居若水娶蜀)¶
(山氏女生高陽有聖德焉水經曰水/出旄牛徼外東南至故闗為若水)公侯復始鐘鼎逾¶
<pb:KR4b0018_WYG_016-79a>¶
繁承基纂胄建國開藩我壯我武既公既侯緇衣出鄭¶
卿士歸周(左氏傳曰公侯子孫必復其始毛詩序曰緇/衣美鄭武公也父子並為周司徒善於其職)¶
(國人宜之故美其德以明有國善善之功/焉言鄭氏自桓武有國之後以國為氏也)魚陵北上滎¶
澤東流河移酸棗粟雨陳留(皆鄭地也郡國志潁川襄/城有魚齒山左傳謂魚陵)¶
(杜預曰在讎縣北漢書地理志曰河南曰豫州川曰滎/雒師古曰滎即沇水所溢者也又溝洫志曰孝文時河)¶
(決酸棗地理志曰酸棗屬陳留郡王充論/衡曰建武中陳留雨穀蔽地形若粢而黒)祖守南邦考¶
鎮東郡兩龜為印雙蛇結綬(謂祖思慶為山陽太守考/頊贈豫州刺史也漢舊儀)¶
(曰銀印背龜紐其文曰章後漢輿服志采組連結於璲/謂之綬又許曼傳隴西太守馮緄始拜有雙蛇盤綬笥)¶
<pb:KR4b0018_WYG_016-79b>¶
日察隂陽星占長柳是曰世載其名不朽(漢書藝文志/曰隂陽家者)¶
(流蓋出於羲和之官敬順昊天厯象日月星辰敬授民/時此其所長也又雜占十八家有黃帝長柳占夢十一)¶
(巻甘德長柳/占夢二十巻)事親之道孝以立身事君之道忠以立仁¶
今君嗣德一此君親如松之茂如竹之筠(禮記曰如竹/箭之有筠也)¶
功叅荆棘職主兵戈北臨青嶺南通白波(謂從周太祖/為帳内都督)¶
(遷平東將軍也隋志允吾後魏置曰廣武有青巖山後/漢書董卓傳曰黃巾賊郭太等起西河白波谷號為白)¶
(波/賊)直雲橫塞長星渡河陣開沙斷師移竈多(與本序往/者申息盡)¶
(至艅艎遂還意同謂其有戰功也湘中記曰遥望衡山/如陣雲晉書曰有長星自西南流於東北墜於梁水帝)¶
<pb:KR4b0018_WYG_016-80a>¶
(斬公孫文懿於梁水之上漢書曰韓信撃龍且夾濰水/陳信乃夜令人為萬餘囊盛沙以壅水上流引兵半渡)¶
(撃龍且後漢書曰虞詡令吏士各作兩竈日/倍増之曰孫臏示弱我今示强勢有不同也)舉功行賞¶
封疆受位宮室鏤珪山河分地(言以立義戰功授開府/大將軍饒陽縣公也周)¶
(禮公執桓珪鄭注云雙植謂之桓桓宮室之象所以安/其上也漢書功臣表封爵之誓曰黃河如帶泰山如厲)¶
(國以長存/爰及苖裔)決勝千里謀深計秘建武功成名連星次(漢/書)¶
(高帝曰運籌帷幄之中決勝千里之外吾不如張良後/漢書論曰中興二十八將前世以為上應二十八宿建)¶
(武光武年號言常従/周武帝如漢二祖矣)建旟濟漯擁節龜䝉既蠶桑土實¶
撫梧桐(謂授兗徐二州刺史也禹貢曰泲河惟兗州浮/於泲漯師古曰泲本濟水之字従水&KR1659;聲言此)¶
<pb:KR4b0018_WYG_016-80b>¶
(州東據濟水西北距河&KR1659;音泲漯水出東郡東武陽漯/它合反詩曰奄有龜䝉禹貢曰兗州桑土既蠶又徐州)¶
(云嶧陽/孤桐)野無異器河無别風吳亭楚障(一作/塞)莫敢彎弓¶
(謂常為徐州刺史威震吳楚也徐州楚地/與吳接境過秦論曰士莫敢彎弓而報怨)倏忽身世俄¶
然松檟路轉銅魚山廻石馬(左傳伍子胥曰樹吾墓上/檟任昉范始興表云松檟)¶
(成行禮記鄭注云以竹為池衣以青布懸/銅魚焉西京雜記曰張丞相墓前有石馬)武侯之廟欒¶
公之社望此高碑悽然淚下(武侯諸葛亮也蜀志曰景/耀六年春詔為亮立廟於)¶
(沔陽漢書曰欒布梁人也吳楚反時以功封鄃侯復為/燕相燕齊之間皆為立社號曰欒公社晉書曰羊公碑)¶
(名墮/涙碑)¶
<pb:KR4b0018_WYG_016-81a>¶
　　周隴右總管長史贈太子少保豆盧公神道碑¶
君諱永恩字某(周書云豆盧/寜之弟也)昌黎徒河人本姓慕容燕¶
文明帝皝之後也(周書云其先本姓慕容氏南燕之支/庶也十六國春秋前燕録曰慕容皝)¶
(字元真廆第二子小字萬年長七尺八寸雄毅善權略/博學多材藝晉建武元年振武將軍永昌初拜左賢王)¶
(太寜末拜平北將軍朝鮮公咸和八年即遼東公位九/年晉遣謁者拜皝鎮東大將軍平州刺史大單于僣即)¶
(燕王位晉使鴻臚郭忱持節拜皝侍中大都督河北諸/軍事大將軍燕王遷都龍城及薨諡文明王子雋稱尊)¶
(追尊曰文/明皇帝)朝鮮微(當作/箕)子之封孤竹伯夷之國(前燕錄/曰皝拜)¶
(朝鮮公又云即遼東公位孤竹遼地也漢書地理志曰/樂浪郡朝鮮應劭曰故朝鮮國也武王封箕子於朝鮮)¶
<pb:KR4b0018_WYG_016-81b>¶
(又地理志云遼西令支有孤竹城/應劭曰故伯夷國今有孤竹城)漢有四城秦為一候¶
(謂燕也漢書地理志曰昭帝元鳳元年改燕國為廣陽/郡宣帝本始元年更為國有薊縣方城縣廣陽縣隂鄕)¶
(縣凡四城也揚雄解嘲曰西北一候銑/曰候所以伺候逺國來朝之賔亦官也)其先保姓受氏¶
初存柳城之功開國承家始静遼陽之亂(前燕録曰昔/高辛氏遊於)¶
(海濵留少子厭越以君北夷世居遼左秦漢之際為匈/奴所敗分保鮮卑山因復以為號莫護跋魏率其諸部)¶
(入居遼西從司馬宣王討公孫淵有功拜率義王始建/國於棘城之北見燕代少年多冠歩搖符意甚好之遂)¶
(斂髪襲冠諸部因呼之為歩揺其後因訛遂為慕容焉/生木延左賢王従母丘儉征高麗有功加號大都督又)¶
(渉歸以全柳城之勲進拜單于遷邑遼東於是漸變胡/風自云慕二儀之德繼三光之容遂以慕容為姓漢書)¶
<pb:KR4b0018_WYG_016-82a>¶
(地理志曰柳城屬遼西遼陽屬遼東保姓受氏/左傳穆叔之辭開國承家易師卦上九爻辭也)自天市¶
星妖連津兵覆(晉書天文志曰惠帝永康元年彗星出/牽牛之西指天市占曰牛者七政始彗)¶
(星出之改元易號之為也天市一名天府一名天子旗/帝座在其中哀帝咸寜元年八月有星孛於角亢入天)¶
(市占曰為兵喪三年三月慕客恪攻沒洛陽沈勁等戰/死前燕録曰永嘉初遼東太守龎本殺東&KR0642;校尉李臻)¶
(附塞鮮卑素喜連木丸津等託為臻報讎攻陷諸縣太/守袁謙請與連和連津不從廆東撃連津破斬之盡併)¶
(二部之衆徙之棘/城立遼東郡而歸)尚書府君改姓豆盧筮仕於魏(周書/云高)¶
(祖勝以燕皇始初歸魏授長樂郡守賜姓豆盧/氏或云避難改焉左氏傳曰初畢萬筮仕於晉)祖代左¶
右將軍魏文皇帝直寢父長少以雄略知名不幸早世¶
<pb:KR4b0018_WYG_016-82b>¶
(周書云父長柔𤣥鎮/將有威重見稱於時)周朝以兄弟佐命義存追逺(兄弟/謂兄)¶
(豆盧寜及豆/盧永恩也)保定二年有詔贈柱國大將軍涪陵郡公¶
(周書豆盧寜傳云以寜著勲追贈柱國大將軍少/保涪陵郡公隋書地志曰梁州涪陵郡舊曰漢平)是知¶
春雨潤木自葉流根西伯行慶推存及沒(張士然求為/諸孫置守冢)¶
(人表云臣聞春雨潤木卣葉流根言豆盧兄弟以/著勲報本為自葉流根周朝追贈如文王之澤矣)公以¶
山嶽精靈星辰秀異氣侔鐘鼎聲感風雲觀於秦兵尚¶
稱童子對於楚戰猶在青衿(周書云永恩有識度為時/輩所稱左傳僖二十三年)¶
(曰秦師過周北門左右免胄而下超乗者三百乗王孫/滿尚幼觀之言於王曰秦師輕而無禮必敗又成十六)¶
<pb:KR4b0018_WYG_016-83a>¶
(年鄢陵之戰云楚晨壓晉軍而陳吏患之范匄趨進曰/塞井夷竈陳於軍中而疏行首晉楚惟天所授何患焉)¶
(文子執戈逐之曰國之存亡天也童/子何知焉毛萇曰青衿學子所服)太祖文皇帝(周太/祖宇)¶
(文泰/也)乗時撥亂奄有霸業潁川(一作/昌)從我舊愛無渝舂¶
陵故人相知惟眷(周書本傳云初隨寜事侯莫陳悦後/與寜歸太祖後漢書王霸傳云霸従)¶
(至洛陽及光武為大司馬以霸為功曹史従度河北賔/客従霸者稍稍引去光武謂覇曰潁川從我者皆逝而)¶
(子獨留努力疾風知勁草又光武紀曰建武三年/十月幸舂陵祠園因置酒舊宅大㑹故人父老)普泰¶
二年闗西建義授殄寇將軍(本傳云歸太/祖授此官)奉迎大駕賜¶
封新興縣伯邑五百戸(本傳云以迎魏孝武功封晉/書地理志新興縣屬南安郡)開¶
<pb:KR4b0018_WYG_016-83b>¶
新安之鄕還移楊僕之闗解𢎞農之圍更入劉昆之郡¶
(漢書曰武帝元鼎三年徙函谷闗於新安故闗為𢎞農/縣應劭曰時樓船將軍楊僕數有大功恥為闗外民上)¶
(書乞徙東闗以家財給其用度武帝意亦好廣闊於是/徙闗於新安去𢎞農三百里後漢書曰劉昆字桓公陳)¶
(留東昏人拜/𢎞農太守)援桴併轡並預前驅(左氏傳曰左并/轡右援桴而鼔)大統¶
三年有沙苑之戰四年河橋之役(周書豆盧寜傳云從/太祖擒竇泰復𢎞農)¶
(戰沙苑本傳云屢逢征戰皆/有功沙苑河橋恩皆與戰矣)介胄蟣虱戎馬生郊(韓子/曰攻)¶
(戰無巳時甲胄生蟣虱老/子曰天下無道戎馬生郊)公應(一作/靈)變愈長風飈更勇¶
隠若敵國差彊人意(後漢書光武曰吳漢差/彊人意隠若敵國矣)授龍驤將¶
<pb:KR4b0018_WYG_016-84a>¶
軍中散大夫八年授直寢右親信都督尋轉大都督加¶
通直散騎常侍十六年授使持節車騎大將軍儀同三¶
司魏元年(本傳云魏/廢帝元年)授驃騎大將軍開府儀同三司鄧¶
隲以漢朝親戚始授中台(後漢書曰鄧隲字昭伯女弟/為和熹皇后延平元年拜車)¶
(騎將軍儀同三/司始自隲也)黃權以魏國功臣初登上將(蜀志曰黃/權字公衡)¶
(巴西閬中人也先主以權為鎮北將軍督江北軍以防/魏師及南軍敗績先主引退而道隔絶權不得還故率)¶
(將所領降於魏景初元年/權遷車騎將軍儀同三司)公頻煩寵授朝野為榮三年¶
都督成州諸軍事成州刺史(本傳同周書太祖紀云魏/廢帝三年改南秦州為成)¶
<pb:KR4b0018_WYG_016-84b>¶
(州/)尋加侍中外總連帥威振百城内參常伯榮高八舎¶
(蔡質漢儀曰侍中常伯選舊儒高德博學淵慤仰占俯/視切問近對喻㫖公卿上殿稱制佩璽秉劒員本八人)¶
(司𨽻校尉見侍中執/板揖河南尹亦如之)於時隴坻黠羌時穿上谷榆中羣¶
賊或聚漁陽(漢書地理志隴西郡應劭曰有壠坻在其/西也又曰上谷郡秦置屬幽州枚乗説吳)¶
(王曰昔秦北備榆中之闗師古曰即今所/謂榆闗也地理志曰漁陽郡秦置屬幽州)公巻甲星馳¶
長驅千騎廻洛兇徒望風草靡瓜州豪傑束手歸軍(廻/洛)¶
(謂万俟洛也北史曰万俟普太平人子洛字受洛干河/隂之戰諸軍北渡橋洛以一軍不動謂西人曰万俟受)¶
(洛干在此能來可來也西人畏而去神武名其所營地/為囘洛洛慷慨有氣節勇鋭冠世隋書地志曰敦煌郡)¶
<pb:KR4b0018_WYG_016-85a>¶
(舊置/瓜州)後魏元年改封龍支縣侯(周書魏恭帝元年進封/龍來縣侯隋志抱罕郡)¶
(龍支後魏曰北/金城西魏改焉)三年朝廷使大將安政公隨突厥(一有/天子)¶
(二/字)吐谷(一作/番)渾歸國(安政公史寜也周書曰史寜字永/和建康袁氏人吐谷渾通使於齊)¶
(寜撃獲之就拜大將軍時突厥木扞可汗假道涼州將/襲吐渾寜與木汗撃夸呂破之虜其妻子大獲珍物寜)¶
(乃還州周書異域傳曰突厥者匈奴之别姓阿史那氏/别為部落其俗謂兠鍪為突厥因以為號訥都六有十)¶
(妻生子皆以母族為姓阿史那是其小妻之子也其後/部落稍盛始通中國又曰吐谷渾本遼東鮮卑慕容廆)¶
(之庶兄也止於抱罕自為君長自吐谷渾至伏連籌一/十四世伏連籌死子夸呂立始自號為可汗治伏俟城)¶
(在青海西/十五里)河鄯二州屬當路首公領騎八千以為戎防¶
<pb:KR4b0018_WYG_016-85b>¶
(周書本傳云三年大將軍安政公史寜隨突厥可汗入/吐谷渾令永恩領騎五千鎮河鄯二州以為邊防隋志)¶
(曰抱罕縣舊置河州/西平郡舊置鄯州)南通丹粟西望白蘭闗塞無虞公¶
之勲也(山海經曰荆山之首曰景山睢水出焉東南流/至於江其中多丹粟晉書曰吐谷渾龍渾王據)¶
(有西零以西甘松之界極乎白蘭數千里周書異域傳/曰白蘭者羌之别種也其地東北接吐谷渾西北至利)¶
(模徒南界郍鄂風/俗物產與宕昌同)周元年(孝閔帝踐/阼之年也)授都督鄯州諸軍¶
事鄯州刺史其年改封沃野縣公增邑千戸二年授隴¶
右總管長府史(傳/同)武成元年都督利渉(本傳/作沙)汶三州諸¶
軍事利州刺史(周帝魏廢帝三年改西益為利州沙州/為深州水經注酒泉南有鳴沙故曰沙)¶
<pb:KR4b0018_WYG_016-86a>¶
(州隋志汶山郡後周汶州義/城郡西魏利州置總管府)五年兵破文州陽陣蠻仍¶
平濾水(本傳時文州蠻叛/永恩率兵撃破之)以保定元年(一有/遣字)將兵破巴¶
州恒獌獠(周書異域傳曰獠者蓋南蠻之别種自漢由/達於卭笮川洞之間所在有之自江左及中)¶
(州逓有巴蜀多恃險不賔太祖平梁之後令所在撫慰/其與華民雜居者亦頗從賦役然天性暴亂旋至擾動)¶
(每歳命隨近州鎮出兵討之獲其口以充賤𨽻謂之為/壓獠焉有木籠獠鐵山獠恒稜獠此恒獌獠即周書所)¶
(謂恒稜/獠也)渡瀘五月葛亮有深入之兵長坂九廻王尊有¶
忠臣之路(蜀志曰諸葛亮言五月渡瀘并日而食臣非/不自惜也顧王業不可偏安於蜀故也水經)¶
(注曰瀘水左右馬歩之徑裁通而時有瘴氣三月四月/逕之必死非此時猶令人悶吐五月以後行者差得無)¶
<pb:KR4b0018_WYG_016-86b>¶
(恙故武侯以夏渡為艱漢書王尊傳曰上以尊為郿令/遷益州刺史先是瑯邪王陽為益州刺史行歩至卭郲)¶
(九折嘆曰奉先人遺體奈何乗此險後以病去及尊為/刺史至其坂問吏曰此非王陽所畏道耶吏對曰是尊)¶
(叱其馭曰驅之王陽為孝子王尊為/忠臣應劭曰九折坂在蜀嚴道縣)霜雹不驚水草無¶
乏天幸將軍斯之謂矣(漢書曰霍去病從大將軍為驃/騎校尉敢深入軍亦有天幸未)¶
(嘗困/絶)其年授司會(本傳云保定元年/入為司㑹中大夫)八法斯掌九賦是¶
均事總歳成功參月要(周禮曰司㑹掌邦之六典八法/八則之貳以九貢九賦九功九)¶
(式之法致財用以參互考日成/以月要考月成以歳㑹考歳成)三年還授隴右總管府¶
長史公屢弼英蕃頻相大府北海入朝仰以對問東平¶
<pb:KR4b0018_WYG_016-87a>¶
謁帝因而定禮(後漢書曰北海敬王睦遣中大夫奉璧/朝賀召而謂之曰朝廷設問寡人大夫)¶
(將何辭以對使者曰大王忠孝慈仁敬賢樂士臣雖螻/蟻敢不以實睦曰吁子危我哉此乃孤幼時進趨之行)¶
(也大夫其對以孤襲爵以來志意衰惰聲色是娛犬馬/是好使者受命而行其能屈申若此又曰東平憲王蒼)¶
(即位拜為驃騎將軍置長史掾史貟四十人位在三公/上是時中興三十餘年四方無虞蒼以天下化平宜修)¶
(禮樂乃與公卿共議定/南北郊冠冕車服制度)遂使馬首懐燕不無樂毅蕃臣¶
疑漢或多田叔(史記曰燕惠王用齊反間使騎劫代將/而召樂毅毅畏誅遂西降趙趙封樂毅)¶
(於觀津曰望諸君燕惠王後悔使人讓樂毅且謝之樂/毅往來復通燕燕趙以為客卿又曰田叔者趙陘陽人)¶
(也趙王張敖以為郎中貫高等謀弑上亊發漢下詔捕/趙王有敢隨王者辠三族惟孟舒田叔等十餘人頳衣)¶
<pb:KR4b0018_WYG_016-87b>¶
(自髠鉗為王家奴隨趙王敖至長安貫高事明白/趙王敖得出乃進田叔等十餘人盡拜為郡守)兄楚¶
國公(豆盧寜也周書云寜以/佐命元勲封楚國公)以叅和挹讓莊贊樂推建¶
國開都奄荒南服求以先封武陽郡三千戸益公沃野¶
之封(本傳/同)朝廷以兄弟相讓不無前史推恩分邑有詔¶
許焉增邑并前合四千七百戸既而六氣相犯五聲相¶
觸靈壽不終遊魂且變(左傳醫和曰天有六氣降生五/味發為五色徴為五聲淫生六)¶
(疾六氣曰隂陽風雨晦明也隂淫寒疾陽淫熱疾風淫/末疾雨淫腹疾晦淫惑疾明淫心疾杜預曰五聲白聲)¶
(商青聲角黒聲羽赤聲徵黃聲宮也漢書皇太后/賜孔光靈壽杖知靈壽杖名也周易曰遊魂為變)薨於¶
<pb:KR4b0018_WYG_016-88a>¶
官舎春秋五十八(周書作/四十八)詔贈少保幽冀定相等五州¶
諸軍事幽州刺史諡曰敬公禮也天和元(一作/六)年二月¶
六日𦵏於咸陽之洪瀆川大夫墓樹以柏諸侯墳高於¶
雉(春秋緯云天子墳高三刃樹以松諸侯半之樹以柏/大夫八尺樹以藥草士四尺樹以槐庶人無墳樹以)¶
(楊柳周禮云以爵等為丘封之度與其樹數鄭云漢律/曰諸侯墳高四丈左傳杜注云三堵曰雉一雉之牆高)¶
(一/丈)嗚呼哀哉公資忠履孝蘊義懐仁直榦百尋澄波千¶
頃(世説曰和嶠森森如千丈松/又曰叔度汪汪若千頃波)留心職事愛玩圖籍官¶
曹案牘未嘗煩委(一作/擁)戎馬交馳不妨餘裕兄弟公侯¶
<pb:KR4b0018_WYG_016-88b>¶
國朝親戚宜春有湯沐之盛濯龍無流水之譏(漢書衞/青傳曰)¶
(封青子伉為宜春侯不疑為隂安侯登為發于侯青謝/曰上幸裂地封為三侯地理志曰宜春屬汝南郡左氏)¶
(傳曰諸侯有大功德乃有朝宿湯沐之邑袁宏後漢紀/馬太后詔曰前過濯龍門上見外家車如流水馬如龍)¶
(吾亦不譴怒之但絶其歳用冀以默愧其心宜春有湯/沐之邑言兄弟公侯也濯龍無流水之譏者言國朝親)¶
(戚/也)渭南千畝之竹尚懼盈滿池(一作/咸)陽二頃之田常¶
思止足(漢書曰渭川千畝竹此其人與千戸侯等漢書/溝洫志白渠歌曰田於何所池陽谷曰地理志)¶
(池陽屬左馮翊應劭曰在池水之陽老子曰知足/不辱知止不殆閒居賦序云於是覽止足之分)立身¶
則十世可宥遺子則一經而已(左氏傳曰天將十世宥/之以勸能者漢書韋賢)¶
<pb:KR4b0018_WYG_016-89a>¶
(傳曰遺子黃金滿/籝不如教子一經)刺史賈逵之碑既生金粟將軍衞青¶
之墓方留石麟(王隠晉書曰永嘉元年陳國項縣賈逵/石碑中生金人盜鑿取賣賣巳復生此)¶
(江東中興之瑞也述異記曰秦/漢間公卿墓則以石麒麟鎮之)乃為銘曰¶
朝鮮建國孤竹為君地稱高柳山名密雲遼陽趙裂武¶
遂秦分(朝鮮孤竹注見本序漢書地理志曰代郡高柳/西部都尉治隋書地志云安樂郡宻雲縣後魏)¶
(置宻雲郡領白檀要陽宻雲三縣遼陽疑作漁陽史記/趙世家悼襄王九年趙攻燕取貍陽城正義曰燕無貍)¶
(陽疑貍字誤當作漁陽故城在檀州宻雲縣南十八里/燕漁陽郡城也趙東界至瀛州則檀州在北趙攻燕取)¶
(漁陽城也地理志云遼陽屬遼東郡按武遂有二其一/在韓其一在燕史記韓世家襄王六年秦復與我武遂)¶
<pb:KR4b0018_WYG_016-89b>¶
(九年秦復取我武遂釐王六年與秦武遂二百里正義/曰上武遂及此武遂皆宜陽近地又趙世家悼襄王二)¶
(年李牧將攻燕拔武遂方城徐廣曰武遂屬安平正義/曰括地志云易州遂城戰國時武遂城也隋志云上谷)¶
(郡遂城舊曰武遂今云慕容氏本都燕國蓋謂燕武遂/城與韓為異也戰國時燕為秦所滅故云武遂秦分)¶
寶珪世胄雕戈舊勲名稱賔實言謂身文挺此含章降¶
兹岐嶷(寶珪周禮所謂桓圭信圭是也漢書郊祀志曰/黼黻雕戈莊子曰名者實之賔也左傳介之推)¶
(曰言身之文也易曰含章可貞詩曰克岐克嶷鄭/箋曰岐吱然意有所知也其貌嶷然有所别識也)有犯¶
無隠王道正直惟愛惟敬永成悦色枕藉禮闈留連學¶
殖(禮記曰事君有犯無隠尚書曰王道正直孟子云禮/門也説闈宮中之門也左氏傳云學猶殖也不殖將)¶
<pb:KR4b0018_WYG_016-90a>¶
(落/)策叅幃帳功披荆棘韓陣揮戈齊城馮軾(漢書高祖/曰運籌幃)¶
(帳之中後漢書馮異傳帝曰為我披荆棘定闗中博物/志曰魯陽公與韓戰戰酣日暮援戈而麾之曰為之反)¶
(三舎左氏傳曰君馮軾而觀之馮皮冰反此云齊城馮/軾者引屈完事左傳楚子使屈完如師師退次於召陵)¶
(齊侯使陳諸侯之師與/屈完乗而觀之是也)豹策乃建龍韜同啓校戰岐陽¶
申威隴坻城壘畫地山林聚米(太公六韜文武虎豹龍/犬校戰岐陽本序河橋)¶
(沙苑等戰是也申威隴坻本序隴坻黠羌時穿上谷至/瓜州豪傑束手歸軍是也地理志曰扶風美陽岐山居)¶
(西北中水鄕周太王所居隴坻注見本序漢書李廣傳/曰廣呐口少言與人居則畫地為軍陳袁宏後漢紀曰)¶
(上西征至漆議者以為車駕不宜入險馬援夜至勸上/曰囂衆瓦解兵進必破以米為山谷於上前指衆軍所)¶
<pb:KR4b0018_WYG_016-90b>¶
(入處上笑曰虜/在吾目中矣)上馬諭(一作/論)書臨戎習禮賈復開營㢘¶
公屈體(漢書高祖曰乃公居馬上得之安事詩書陸賈/曰馬上得之寜可以馬上治乎後漢書祭遵傳)¶
(曰雖在軍旅不忘俎豆可謂好禮悦樂守死善道者也/袁宏後漢紀曰賈復字君文南陽冠軍人寇恂為穎川)¶
(太守時賈復兵在汝南其部將殺人恂戮之復怒曰吾/與寇恂並立而為其所陷今與相見欲手劒撃之恂謀)¶
(好避之終崇曰請以劒従有交足以相當恂曰不然昔/藺相如不畏秦王而屈於廉頗者為國也區區之趙尚)¶
(有此義士吾安可以忘之乎上徵恂恂至引入時復在/前欲起上曰天下未定兩虎安可私鬬詔令並坐極歡)¶
(遂共車出結友而去亷/頗藺相如事見史記)從容傅會占對造請用此㢘平¶
終兹寛猛(漢書贊曰陸賈從容平勅之間附㑹將相西/征賦曰或從容傅㑹望表知裏後漢書徐防)¶
<pb:KR4b0018_WYG_016-91a>¶
(傳曰占/對可觀)綠林兵息潢池盜静名振赤山威高青嶺𤣥獸¶
浮河飛螟出境(後漢書曰王莽末南方饑饉新市人王/匡王鳳為平理諍訟遂推為渠帥數百)¶
(人於是諸亡命馬武王常成丹等往從之共攻離鄕聚/藏於緑林中注云綠林山在今荆州當陽縣東北也漢)¶
(書曰龔遂為渤海太守召見謂遂曰渤海廢亂朕甚憂/之君何以息其盜賊以稱朕意遂對曰海瀕遐邇不霑)¶
(聖化其民困於饑寒而吏不恤故使陛下赤子盜㺯陛/下之兵於潢池中耳今欲使臣勝之邪將安之也上説)¶
(荅曰選用賢良固欲安之也乗傳至渤海郡界移書勅/屬縣悉罷捕盜賊吏諸持鉏鉤田器者皆為良民吏母)¶
(得問持兵者乃為盜賊單車獨行至府郡中翕然盜賊/亦皆罷後漢書祭彤傳曰匈奴鮮卑及赤山烏桓連和)¶
(强盛數入塞殺略吏人彤使招呼鮮卑示以財利其大/都督偏何歸化撃破赤山斬其魁首持首詣彤塞外震)¶
<pb:KR4b0018_WYG_016-91b>¶
(讋又烏桓傳曰赤山在遼東西北數千里按烏桓神靈/所歸之處也若中國岱山矣隋書地志允吾後魏置廣)¶
(武郡有青巖山後漢書曰劉昆為𢎞農太守仁風大行/虎皆負子渡河又魯恭傳曰建德七年郡國螟傷稼犬)¶
(牙緣界不/入中牟)災氛(一作/氣)生隴毒水侵涇朝傾地鎮夜落台¶
星(説文曰氛祥氣也隴地理志所謂隴坻是也左氏傳/曰秦人毒涇上流師人多死周禮職方氏有山鎮朝)¶
(傾地鎮即所謂泰山頽也/晉書曰張華死中台坼)石壇承祀豐碑頌靈渭城高¶
柏昌陵下亭須知地市為讀山銘(漢書曰張良死并𦵏/黃石毎上冢伏臘祠)¶
(黃石周禮及窆執斧以涖匠師鄭注云匠師主豐碑之/事以涖之使戒其事漢書地理志曰扶風渭城故咸陽)¶
(成帝紀曰于昌陵賜丞相御史將軍列侯公主中二千/石冢地第宅蜀本紀曰始皇陵有銀蠶金雀以多竒物)¶
<pb:KR4b0018_WYG_016-92a>¶
(故俗云秦/皇地市)¶
　¶
　¶
　¶
　¶
　¶
　¶
　¶
<pb:KR4b0018_WYG_016-92b>¶
　¶
　¶
　¶
　¶
　¶
　¶
　¶
　庾子山集巻十四¶
