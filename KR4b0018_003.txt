# -*- mode: mandoku-view; -*-
#+TITLE: 庾子山集
#+DATE: 2015-08-30 11:48:26.424716
#+PROPERTY: ID KR4b0018
#+PROPERTY: BASEEDITION SBCK
#+PROPERTY: JUAN 卷一
<pb:KR4b0018_WYG_003-1a>¶
欽定四庫全書¶
　庾子山集巻一　　　　　　周　庾信　撰¶
　　　　　　　　　　　　　錢唐倪璠纂註¶
　賦¶
　　三月三日華林園馬射賦(并序/)¶
　　　(華林園起自魏明帝名芳林園齊王芳改為華/林干寶晉紀泰始四年二月上幸芳林園與羣)¶
　　　(臣宴賦詩觀志應貞有晉武帝華林園集詩按/周書明帝時㑹羣公及突厥使者於芳林園魏)¶
　　　(在鄴都晉在洛陽後周承其名或名華林或名/芳林其為長安别舘洛下舊宫是所未詳  又)¶
<pb:KR4b0018_WYG_003-1b>¶
　　　(按本序暫離北闕聊宴西城賦云日下澤宫筵/闌相圃悵徙蹕之留歡眷廻鑾之餘舞知華林)¶
　　　(園是長安城西别苑可以朝出暮歸者/也幸華林園當是武帝事注見序文)¶
臣聞堯以仲春之月刻玉而遊河(尚書中候曰帝堯即/政七十載脩壇河洛)¶
(仲月辛日禮備至於日稷榮光出河龍馬銜甲赤文緑/色臨壇吐河論語考比讖曰仲尼云吾聞堯率舜等遊)¶
(首山觀河渚乃有五老遊渚五老曰河圖將浮龍銜玉/苞刻版題命可巻金泥玉檢封書成知我者重瞳黄姚)¶
(視五老飛為/流星上入昴)舜以甲子之朝披圖而廵洛(顧野王玉符/瑞圖虞舜時)¶
(黄龍洛水出詣舜鱗甲成字舜即位/與三公臨觀黄龍五采負圖出舜前)夏后瑶臺之上或¶
御二龍(易歸藏曰昔者夏后啟筮享神於晉之虛作為/璿臺於水之陽瑤臺璿臺也山海經曰大樂之)¶
<pb:KR4b0018_WYG_003-2a>¶
(野夏后啓於此舞/九代馬乗兩龍)周王𤣥圃之前猶驂八駿(穆天子傳/舂山之澤)¶
(清水出泉溫和無風飛鳥百獸之所聚先王所謂縣圃/又曰天子之駿赤驥盗驪白義踰輪山子渠黄驊騮綠)¶
(耳八駿之乘是也亦見列子郭璞紀年曰穆王十七年/西征於崑崙見西王母淮南子曰昆侖去地一萬一千)¶
(里上有曾城九重或上倍之是/謂閬風或上倍之是謂𤣥圃)我大周之創業也(宇文/氏國)¶
(號曰/周)南正司天北正司地平九黎之亂定三危之罪(楚/語)¶
(曰少昊氏之衰九黎亂徳人神雜擾不可方物顓頊受/之乃命南正重司天以屬神火正黎司地以屬民使復)¶
(舊常無相侵凟其後三苗復九黎之德堯復育重黎之/後不忘者使復典之以至於夏商故重黎氏世序天地)¶
(唐尚書云火當為北北隂/位也尚書竄三苖於三危)雲紀御官鳥司從職(左傳郯/子曰昔)¶
<pb:KR4b0018_WYG_003-2b>¶
(黄帝氏以雲紀故為雲師而雲名少皥摰之立也鳯凰/適至故為鳥師而鳥名鳯鳥氏厯正也𤣥鳥氏司分者)¶
(也伯趙氏司至者也青鳥氏司啓者也丹鳥氏司閉者/也祝鳩司徒也鴡鳩司馬也鳲鳩氏司空也爽鳩氏司)¶
(寇也鶻鳩/氏司事也)皇王有秉厯之符𤣥珪有成功之瑞(莊子廣/成子謂)¶
(黄帝曰得吾道者上為皇而下為王郭象注皇/王殊迹隨世異名尚書曰禹鍚𤣥圭告厥成功)豈直天¶
地合德日月光華而已哉(易曰夫大人者與天地/合其徳日月合其明)皇帝¶
以上聖之姿膺下武之運(皇帝謂周武帝也賦云嵗在/昭陽蓋嵗陽為辛而不詳其)¶
(嵗隂按子山入魏而後兩厯辛年武帝保定元年為辛/巳天和六年為辛卯幸華林園馬射於史不載以意推)¶
(之當為武帝也墨子曰上聖立於天子其次立於三公/毛詩序曰下武嗣文也王元長曲水詩序皇帝體膺上)¶
<pb:KR4b0018_WYG_003-3a>¶
(聖運鍾/下武)通乾象之靈啓神明之徳夷典秩宗見之三禮¶
䕫為樂正聞之九成(尚書帝曰咨四岳有能典朕三禮/僉曰伯夷帝曰俞咨伯汝作秩宗)¶
(䕫命汝典樂教胄/子又簫韶九成)克巳備於禮容威風總於戎政(左傳曰/古也有)¶
(志克已復禮仁也史記/曰孔子陳爼豆設禮容)加以卑宫菲食(見論/語)皂帳綈衣¶
(賈誼治安策曰且帝之身自/衣皁綈師古曰綈厚繒也)百姓為心四海為念西郊¶
不雨即動皇情東作未登彌廻天眷(易云宻雲不雨自/我西郊堯典平秩)¶
(東作孔傳曰嵗起於東/而始就耕謂之東作)兵革無會非有待於丹烏(尚書/帝驗)¶
(曰太子發渡河中流火流為烏其色赤又王子年拾遺/記越王入呉國有丹烏夾王飛故句踐之霸也起望烏)¶
<pb:KR4b0018_WYG_003-3b>¶
(臺言丹烏/之瑞也)宫觀不移故無勞於白鷰(王子年拾遺記魏/禪晉之嵗北闕下)¶
(有白光如鳥雀之狀時飛翔来去有司奏聞帝使羅之/得一白鷰以為神物於是以金為樊置於宫中旬日不)¶
(知所在論者云金徳之瑞昔師曠時有白鷰来巢撿瑞/應圖果如所論白色叶於金徳師曠晉時人也古今之)¶
(議相/符焉)銀瓮金船(顧野王瑞應圖曰王者宴不及醉則銀/甕出莊子音義甕烏送反同瓮禮運鄭)¶
(注器謂若銀甕丹甑也瑞應圖曰王/者徳盛則金人下乘金船遊王後池)山車澤馬(禮記山/出器車)¶
(禮斗威儀曰其政太平山車垂鉤孝經援/神契曰徳至山陵則山出根車澤出神馬)豈止竹葦兩¶
草共垂甘露青赤三氣同為景星(晉中興書曰甘露降/耆老得敬則松柏受)¶
(之尊賢容衆則竹葦受之史記天官書曰天精而見景/星景星者徳星也其狀無常常出於有道之國精漢書)¶
<pb:KR4b0018_WYG_003-4a>¶
(作腥孟康曰腥精明也有赤方氣與青方氣相連赤方/中有兩黄星青方中有一黄星凡三星共為景星也)¶
雕題鑿齒識海水而来王(山海經雕題國在鬱水南又/曰大荒之中有山名曰融天)¶
(海水南入焉有人曰鑿齒羿與鑿齒戰於夀華之野羿/射殺之羿持弓鑿齒持盾郭璞曰鑿齒亦人也齒如鑿)¶
(長五六尺/因以為名)烏弋黄支驗東風而受吏(漢書西域傳自玉/門陽闗出南道厯)¶
(鄯善而南行至烏弋山離南道極矣服䖍曰三十六國/烏弋最在西地理志曰自天甘都盧國船行可二月餘)¶
(有黄支國民俗略與珠厓相類其州廣大戸口多多異/物自武帝以来有譯長屬黄門應劭曰黄支在曰南之)¶
(南去京師三萬里顔延年曲水詩序/云廻面受吏向曰謂受郡縣之化)於時𤣥鳥司厯蒼¶
龍御行(左傳曰𤣥鳥氏司分者也正義曰說文云燕𤣥/鳥也釋鳥云燕燕鳦郭璞曰詩云燕燕于飛一)¶
<pb:KR4b0018_WYG_003-4b>¶
(名𤣥鳥齊人呼鳦詩云天命𤣥鳥月令云𤣥鳥至之日/是一名𤣥鳥也或單呼燕或重名燕燕異方語也此鳥)¶
(以春分来秋分去故以名官使之主二分天官書曰東/宫蒼龍文耀鉤曰東宫蒼帝其精為龍周禮馬八尺巳)¶
(上為龍月令天子居青/陽左个乘鸞路駕蒼龍)羔獻冰開桐華萍生(月令獻羔/開冰在仲)¶
(春之月又曰仲春之月桐始華淮南子曰季春之月桐/始華萍始生詩義疏曰澹水上浮萍麤大者謂之蘋小)¶
(者為萍季春始生可糝蒸/為茹又可苦酒淹就酒也)皇帝幸於華林之園玉衡正¶
而泰階平閶闔開而勾陳轉(尚書璿璣玉衡以齊七政/漢書曰願陳泰階六符孟)¶
(康曰泰階三階也應劭引黄帝泰階六符經曰泰階者/天子之三階上階上星為男主下星為女主中階上星)¶
(為諸侯三公下星為卿大夫下階上星為士下星為庶/人三階平則隂陽和風雨時不平則稼穡不成冬雷夏)¶
<pb:KR4b0018_WYG_003-5a>¶
(霜天行暴令好興甲兵脩宫榭廣苑囿則上階為之坼/也應劭曰閶闔天門也三輔黄圖宫之正門曰閶闔天)¶
(文志曰鉤陳六星在紫宫中鉤陳口中一星曰天皇大/帝其神曰耀廹寶主御神靈執萬神圖星經後句四星)¶
(為四輔其句陳六星/為六宫亦主六軍)千乘雷動萬騎雲屯(東都賦千乘/雷動萬騎紛)¶
(紜/)落花與芝蓋同飛楊栁共春旗一色(張衡西京賦云/芝蓋九葩春旗)¶
(青旗也月令載青旂衣青衣服蒼玉淮南子云/建青旗注熊虎曰旗言楊桞與春旗皆青色也)乃命羣¶
臣陳大射之禮(周禮宗伯禮官曰大射王出入令奏王/夏及射令奏騶虞釋云大射謂將祭祀)¶
(擇士而射於西/郊虞庠學中)雖行祓禊之飲即同春蒐之儀(風俗通/曰周禮)¶
(女巫掌祓除疾病禊者潔也於水上盥潔也已者祉也/邪疾已去祈介祉也韓詩外傳鄭國上已於溱洧兩水)¶
<pb:KR4b0018_WYG_003-5b>¶
(上祓除不祥裴子野宋畧曰文帝元嘉十一年三月禊/飲樂遊苑作詩詔顔延年作序蕭子顯齊書曰武帝永)¶
(明九年三月三日幸芳林園禊飲朝臣勑王融為序文/三月三日祓禊之飲舊有之矣今用馬射合古春蒐也)¶
(周禮大司馬職中春教師旅遂以蒐田左氏傳曰/春蒐夏苖秋獮冬狩杜預云蒐索擇取不孕者)止立¶
行宫裁舒帳殿(天子行所在名曰行宫帳殿/天子行幸所在以帳為殿也)階無玉璧¶
既異河間之碑户不金鋪殊非許昌之賦(河間碑漢靈/帝事藝文類)¶
(聚載後漢張超靈帝河間舊廬碑云樹中天之雙闕崇/冠山之華堂通樓間道丹階紫房金葱鬰律玉璧内璫)¶
(許昌地名魚豢典略曰魏明帝將東廵恐夏熱故許昌/作殿名曰景福既成命人賦之何晏賦云青瑣銀鋪是)¶
(為閨闥注銀鋪以銀鋪首也長門賦云排玉户而撼金/鋪洛陽宫殿簿曰許昌景福殿七間言此行宫帳殿不)¶
<pb:KR4b0018_WYG_003-6a>¶
(必有金玉/之麗也)洞庭既張承雲乃奏(莊子黄帝張樂於洞庭/之野淮南子有虞氏其)¶
(樂咸池承/雲九韶)騶虞九節貍首七章(騶虞樂章名在召南之/卒章周禮射人職曰王)¶
(射樂以騶虞九節諸侯射樂以貍/首七章鄭司農曰騶虞聖獸也)正繪五采之雲壺寜¶
百福之酒(禮記曰失諸正鵠鄭注畫布曰正棲皮曰鵠/疏云正鵠皆鳥名也正音征繪畫文也考工)¶
(記曰繪畫之事雜五色詩公尸来燕来寜爾酒既清/公尸燕飲福祿来成又曰干祿百福壺盛酒器也)唐¶
弓九合冬幹春膠(周禮唐弓以授學射者使者勞者又/曰天子之弓合九而成規又弓人曰)¶
(冬析幹則易春液角則合上云鹿膠青白馬膠赤白牛/膠火赤䑕膠黒魚膠餌犀膠黄鄭注皆謂煑用其皮或)¶
(用/角)夏箭三成青莖赤羽(子虛賦曰右夏服之勁箭索隱/曰按夏羿善射者又服箭之室)¶
<pb:KR4b0018_WYG_003-6b>¶
(故云夏服又夏后氏有良弓其矢亦良六韜曰陷堅陣/攻强敵以大黄㕘連弩飛鳧電景矢自副注云電景青)¶
(莖赤羽以鋼為首韓/詩外傳曰赤羽如日)於是選朱汗之馬校黄金之埒(漢/書)¶
(武帝神馬出渥洼水中為太一歌云霑赤汗兮沫流赭/應劭曰大宛馬汗血霑濡也世說王武子好馬買地作)¶
(埒編錢匝地竟埒/時人號曰黄金埒)紅陽飛鵲紫鷰晨風(皆良馬名張協/七命曰駕紅陽)¶
(之飛燕李善注或云駿馬圖有含陽即紅聲之悞銑曰/紅陽人也有良馬名飛燕尸子曰我得而治民則馬有)¶
(紫鷰蘭池西京雜記文帝有紫鷰騮等名劉劭趙都賦/良馬則飛兔奚斯常驪紫鷰黄子曰駿馬有晨風黄鵠)¶
(皆取鳥名馬言疾走/若飛也晨風鷂屬)唐成公之肅爽海西侯之千里(左/氏)¶
(傳曰唐成公如楚有兩肅爽馬子常欲之弗與三年止/之唐人竊馬而獻之子常子常歸唐侯賈逵云色如霜)¶
<pb:KR4b0018_WYG_003-7a>¶
(紈馬融說肅爽雁也其羽如練高首而脩頸馬似之天/下希有故子常欲之爽音霜或作驌驦漢書上以李夫)¶
(人兄李廣利為貳師將軍封海西侯又曰貳師將軍斬/大宛王獲汗血馬應劭曰大宛舊有天馬種蹋石汗血)¶
(號一日/千里)莫不飲羽銜竿吟猿落雁(韓詩外傳楚熊渠子/夜行見寢石以為伏)¶
(虎彎弓而射之没金飲羽竿箭榦銜竿亦没矢也吟猿/飬由基事落雁更嬴事皆言其善射也注詳見下文)¶
鐘鼓震地塵埃漲天酒以罍行餚由鼎進(罍酒器詩曰/我姑酌彼金)¶
(罍毛傳金罍酒器也周禮王旦舉鼎十有二物皆有/爼鄭注殺牲盛饌曰舉鼎十有二牢鼎九陪鼎三)采¶
則錦市俱移錢則銅山合徙(益州記錦里在益州南筰/橋東流江南岸以錦為市)¶
(漢書文帝賜鄧通蜀道銅山得自鑄錢鄧氏錢布天下/其富如此又呉王濞傳云呉有豫章郡銅山濞招致天)¶
<pb:KR4b0018_WYG_003-7b>¶
(下之亡命者益鑄錢有兩銅山故/云合徙也西京雜記並載其事)太史聴鼓而論功司¶
馬張旃而賞獲(周禮鼓人職云掌教六鼓之音聲以節/音樂以和軍旅以正田役教為鼓而辨)¶
(其聲用又司馬云中春教振旅司馬以旗致民平列陳/如戰之陳辨鼓鐸鐲鐃之用爾雅因章曰旃郭璞曰以)¶
(白練為旒因其文章不復/畫之周禮云通帛為旃)上則雲布雨施下則山藏海¶
納(上林賦云綠林流澤雲布雨施郭璞曰言徧山野也/山藏海納即上林賦所謂江河為阹泰山為櫓者也)¶
(師古曰因江河以遮禽登泰山而/望獲言田獵之廣逺耳阹音袪)實天下之至樂景福¶
之歡欣者也(詩曰君子萬/年以介景福)既若木將低金波欲上(若木/日也)¶
(金波月也楚辭折若木以拂日漢書樂章云月穆/穆以金波師古曰言月光穆穆若金之流波也)天顧¶
<pb:KR4b0018_WYG_003-8a>¶
惟穆賔歌惟醉(詩天子穆穆詩序既醉太平也醉酒飽/徳人有士君子之行焉箋云旅酬下徧)¶
(羣臣至於無算/爵故云醉焉)雖復暫離北闕聊宴西城(按此知華林/園是長安城)¶
(西别/舘也)即同酆水之朝更是岐山之㑹(左傳椒舉曰成有/岐陽之㑹康有酆)¶
(宫之朝杜預曰酆在始平鄠縣東有雲臺康王於是㑹/諸侯周成王歸自奄大蒐於岐山之陽岐山在扶風美)¶
(陽縣/西北)小臣不舉奉詔為文以管窺天以蠡酌海盛徳形¶
容豈陳梗槩(東方朔客難曰以管窺天以蠡測海注管/竹管也蠡蚌蛤也東京賦曰其梗槩如此)¶
(薛綜注梗槩不纖/密言粗舉大綱也)¶
嵗次昭陽月在大梁(史記厯書云昭陽作噩四年索隱/曰昭陽辛也爾雅作重光作噩酉)¶
<pb:KR4b0018_WYG_003-8b>¶
(也辛酉嵗今云昭陽蓋辛年也而嵗支不詳爾雅曰大/梁昴也西陸昴也昭四年左傳曰古者日在北陸而藏)¶
(冰西陸朝覿而出之杜元凱以西陸為三月日在大梁/之次漢書律厯志大梁初胃七度榖雨中昴八度清明)¶
(終於畢十一度知/大梁為三月也)其日上巳其時少陽(西京雜記三月/上已張樂於流)¶
(水上已即三月三日也漢書/丙吉傳云方春少陽用事)春史司職青祗效祥(春史/謂太)¶
(史也青祗謂青帝也其神勾/芒晉張協詩云春郊禮青祗)徴萬騎於平樂開千門於¶
建章(西京賦大駕幸乎平樂之舘漢/書曰建章宫度為千門萬户)屬車釃酒複道焚¶
香(揚雄酒箴曰鴟夷滑稽腹大如壺盡日盛酒人復借/酤常為國器載於屬車師古曰天子屬車常載酒食)¶
(故有鴟夷也屬音之欲反小雅伐木云釃酒有藇毛傳/云以筐曰釃正義曰釃酒者或用筐或用草於今猶然)¶
<pb:KR4b0018_WYG_003-9a>¶
(左傳曰爾貢苞茅不入無以縮酒是也漢書注云上下/有道故曰複音復三輔舊事曰桂宫周廻四十里内有)¶
(複道横度西/至神明臺)皇帝翊四校於仙園(一作翊四/圍於帝閑)廻六龍於¶
天苑(上林賦云扈從横行出乎四校之中文穎曰凡五/校今言四者一隨天子乘輿也一作帝閑者周禮)¶
(校人云天子十有二閑馬六種楚辭曰維六龍於扶桑/曹子建與呉質書曰抑六龍之首翰曰六龍日車也史)¶
(記天官書參西有勾曲九星三處羅一曰天旗二曰天/苑三曰九斿正義曰天苑十六星如環狀在畢南天子)¶
(養禽獸之所稀暗則多死亡漢儀注太僕牧師諸苑三/十六所師古曰養鳥獸通名為苑故謂牧馬處為苑)¶
對宣曲之平林望甘泉之長坂(上林賦曰西馳宣曲三/輔黄圖宣曲宫在昆明)¶
(池西孝宣帝曉音律常於此度曲因以為名甘泉/宫有長平坂司馬相如賦曰登陂陀之長坂兮)華蓋¶
<pb:KR4b0018_WYG_003-9b>¶
平飛風烏細轉路直城遥林長騎逺(崔豹古今注華蓋/黄帝所作也與蚩)¶
(尤戰於涿鹿之野常有五色雲氣金枝玉葉止於帝上/有花葩之象故因而作華蓋也西京賦曰華蓋承辰天)¶
(畢前驅注云華蓋星覆北斗王者法而作之晉天文志/華蓋九星所以蔽覆帝座天子之華蓋象之郭延生述)¶
(征記長安宫南靈臺有相風銅烏遇風乃動一曰/長安靈臺上有相風銅烏千里風至此烏乃動)帷宫¶
宿設帳殿開筵旁臨細柳斜界宜年(周禮為帷宫設旌/門鄭注謂王行晝)¶
(止有所展肆若食息張帷為宫則樹旌以表門王融曲/水詩序緹帷宿置善曰周禮注云在旁曰帷在上曰幕)¶
(帳殿注見前三輔黄圖細桞觀在長安西北三輔舊事/漢文帝大將軍周亞夫軍於細桞今呼古檄是也上林)¶
(賦云掩細桞郭璞曰細桞觀名在昆明/池南宜年疑蘄年黄圖云蘄年宫在雍)開鸛(一作/鶴)列之¶
<pb:KR4b0018_WYG_003-10a>¶
陣靡魚鬚之旃(左氏傳曰鄭翩願為其鸛其御願為其/鵝杜注鸛鵝皆陣名一作鶴列莊子君)¶
(必無盛鶴列於麗譙之間鶴列陳兵也子虛賦曰靡/魚鬚之橈旃郭璞曰以魚鬚為旒旌通帛為旃也)行¶
漏抱刻前旌載鳶(續漢書曰孔壺為漏浮箭為刻下漏/數刻以考中星昏明星焉張衡漏水)¶
(轉渾天儀制曰鑄金銅人為胥徒居壺之左右以左手/抱箭右手指刻以别天時之早晚也禮記曰前有塵埃)¶
(則載鳴鳶鳶䲭也言畫/於旌旗之上以取象焉)河湄薙草渭口澆泉(爾雅曰水/草交曰湄)¶
(釋名曰湄眉也臨水如眉臨目也周禮有薙氏掌山澤/芟除草菅鄭注掌殺草謂除道也渭口澆泉者言取渭)¶
(水蕩/滌也)堋雲五色的暈重圓(堋射埒也的暈謂射/候之中如月暈也)陽管既¶
調春絃實撫(律厯志竹曰管律有十二陽/六為律隂六為吕絲曰絃)總章協律成¶
<pb:KR4b0018_WYG_003-10b>¶
均樹羽(三輔黄圖明堂之制舜曰總章薛綜曰舜明堂/以草蓋之名曰總章魏志曰明帝立總章魏荀)¶
(氏傳曰勗為光祿大夫公以魏杜䕫所定律品檢校大/樂總章鼓吹八音與律吕吕向曰總章禮官也漢書李)¶
(延年為協律都尉周禮大司樂掌成均之法以教/建國之學校而合國之子弟焉詩曰崇牙樹羽)翔鳯¶
為林靈芝為圃(白虎通云黄帝時鳯凰蔽日而至食常/竹實棲常梧桐終身不去景福殿賦翔)¶
(岐陽之鳴鳯水經注天目山上有霜木皆是數百年物/謂之翔鳯林雖非其地翔鳯之名古有之矣漢書武帝)¶
(紀甘泉宫芝九莖/連葉作芝房歌)草銜長帯桐垂細乳鳥囀歌来花濃¶
雪聚(三齊記曰鄭𤣥教授不期山山下生草大如䪥葉/長一尺餘堅刃異常土人名曰康成書帯莊子桐)¶
(乳致巢司馬彪曰桐子似乳著其葉而生其巢似箕鳥/喜巢其中也鳥囀歌来花濃雪聚言遊此林圃啼鳥成)¶
<pb:KR4b0018_WYG_003-11a>¶
(歌落花/如雪也)玉律調鐘金錞節鼓(玉律用玉琯吹之有十二/律陽六黄鐘太簇姑洗蕤)¶
(賔夷則無射隂六林鐘南吕應鐘大吕夾鐘中吕也孟/康漢書注律得風氣而成聲風和乃律調也周禮鼓人)¶
(職云以金錞和鼓以金鐲節鼓鄭注錞錞于/也圜如雄頭大上小下樂作鳴之與鼓相和)於是咀銜¶
拉鐵逐日追風(顔師古漢書注銜馬銜也說文馬勒口/中銜行馬者咀含味也拾遺記周穆王)¶
(八駿四超影逐日而行崔豹古今注始皇有馬名追風/王融曲水詩序云逐景追風之騎逐日逐景也說文景)¶
(日光也即/俗影字)并試長楸之埒俱下蘭池之宫(曹植詩云走/馬長楸間翰)¶
(曰古人種楸於道故曰長楸三輔黄圖籣池宫始皇三/十一年為㣲行咸陽與武士四人俱夜出逢盜蘭池渭)¶
(城縣有蘭池宫又尸子/云馬有蘭池之名矣)鳴鞭則汗赭入埒則塵紅(樂志/霑赤)¶
<pb:KR4b0018_WYG_003-11b>¶
(汗兮沫流赭顔延年赭白/馬賦膺門沫赭汗溝走血)既觀賢於大射乃頒政於司¶
弓(毛萇詩傳曰射禮有三有大射有賔射有燕射正義/曰大射者將祭擇士於射宫也周禮司弓矢掌六弓)¶
(四弩八矢之法辨其名物而掌其守藏與其出入中春/獻弓弩中秋獻矢箙及其頒之有王弧夾庾唐大六者)¶
(矣/)變三驅而畫鹿登百尺而懸熊(畫鹿麋侯也懸熊熊/侯也周禮天官司裘)¶
(職曰王大射則共虎侯熊侯豹侯設其鵠諸侯/則共熊侯豹侯卿大夫則共麋侯皆設其鵠)繁弱振¶
地鐵驪蹋空(繁弱弓名左氏傳曰封父之繁弱王逸楚/辭注曰純黒為驪吕氏春秋曰駕鐵驪穆)¶
(天子傳八駿有盜驪郭注盜驪為馬細/頸驪黒色也蹋空謂騰虛空而行也)禮正六耦詩歌¶
九節(周禮射人職云王以六耦射三侯三獲三容樂以/騶虞九節五正鄭注九節析羽九重設於長杠也)¶
<pb:KR4b0018_WYG_003-12a>¶
(言節者容侯道之數也樂記曰明乎其節之志不失其/事則徳成而功立九節者九十弓大射禮曰大侯九十)¶
七札俱穿五豝同穴(左氏傳曰養由基蹲甲而射之穿/七札焉召南卒章云一發五豝毛)¶
(傳豕牝/曰豝)弓如明月對堋馬似浮雲向埒(劉熈釋名曰弦/月半之名也其)¶
(形一旁曲一旁直若張弓弛弦也西京雜/記曰文帝自代還有良馬九匹一名浮雲)雁失羣而行¶
斷猿求林而路絶(戰國策更嬴與魏王處京臺之下更/嬴謂魏王曰臣能虛發而下鳥魏王)¶
(曰然則射可至此乎更嬴曰可有鴻雁從東方来更嬴/以虛弓發而下之王曰射之精可至此乎更嬴曰此孽)¶
(也王曰先生何以知之對曰其飛徐者其創痛也悲鳴/者久失羣也故創未發而驚心未忘聞弦音烈而高飛)¶
(故創怯也淮南子曰楚有白猿王自射之則搏矢而/顧使養由基射之始調弓矯矢未發而猿抱樹號矣)控¶
<pb:KR4b0018_WYG_003-12b>¶
玉勒而揺星跨金鞍而動月(玉勒金鞍以金玉為之揺/星挾矢也動月張弓也謂)¶
(乘馬上而挾矢張弓也周禮考工記蓋弓二十有八/以象星也又云弧旌枉矢以象弧也動月注見上文)乃¶
有六郡良家五陵豪選(漢書曰漢興六郡良家子選給/羽林期門師古曰六郡謂隴西)¶
(天水安定北地上郡西河又高祖都長安徙諸齊田楚/屈昭景及諸功臣於長陵後世世徙吏二千石高貲富)¶
(人及豪傑兼并之家於諸陵强本弱末以制天/下西都賦北眺五陵謂長安陽茂平此五陵也)新廻馬¶
邑之兵始罷龍城之戰(漢書曰漢兵約單于入馬邑而/縱兵單于不至遂絶和親自馬)¶
(邑軍後五嵗之秋漢使四將各萬騎擊胡關市/下將軍衛青出上谷至龍城龍城單于祭天處)將軍戎¶
服来叅武讌尚帶流星猶乘奔電(將軍之稱起於左傳/魏舒梗陽之獄閻没)¶
<pb:KR4b0018_WYG_003-13a>¶
(女寛曰豈將軍食之而有不足杜預曰魏子中軍帥故/謂之將軍正義曰晉使卿為軍將謂之將中軍將上軍)¶
(此以魏子將中軍故呼為將軍及六國以来遂以將軍/為官名蓋其元起於此左傳鄭子産獻㨗於晉戎服將)¶
(事杜元凱云戎服軍旅之衣異於朝服周禮司服云凡/兵事韋弁服鄭注云韋弁以韎韋為弁又以為衣裳也)¶
(武讌者謂射行燕禮也毛萇詩傳云有燕射之禮也流/星奔電神駿也陳琳答東阿王牋曰譬猶飛兔流星超)¶
(山越海龍驥所不能追崔豹古今注秦始皇有/七名馬追風白兔躡景奔電飛翮銅爵神鳧)始聽鼓¶
而唱籌即移竿而標箭馬噴沾衣塵驚灑面石堰水而¶
澆園花乘風而繞殿熊耳刻杯飛雲畫罍(熊耳按禮器/爵上有兩柱)¶
(取飲不盡之義戒其過也言其競舉象兩熊耳也周禮/鄭注山罍刻而畫之為山雲之形史記梁孝王有罍樽)¶
<pb:KR4b0018_WYG_003-13b>¶
(直千金鄭徳曰上蓋刻為雲雷象應劭曰詩/云我姑酌彼金罍罍有雲雷之象以金飾之)水衡之錢¶
山積織室之錦霞開(漢書宣帝紀本始二年以水衡為/平陵徙民起第宅注云水衡與少)¶
(府皆天子私藏也三輔黄圖織室在未央宫/又有東西織室織作文繡郊廟之服有令史)司筵賞至¶
酒正杯来(周禮春官宗伯云司几筵下士二人鄭注筵/亦席也鋪陳曰筵藉之曰席又云掌五几五)¶
(席之名物辨其用與其位釋曰大射席在虞庠又天官/冢宰有酒正之官鄭注酒正酒官之長又曰酒正掌酒)¶
(之政令以式法授酒材辨五齊之名/三酒之物馬融廣成頌曰酒正按隊)至樂則賢乎秋水¶
歡笑則勝上春臺(莊子有至樂篇秋水篇老子曰衆人/熈熈如享太牢如登春臺秋興賦云)¶
(登春臺之/熈熈是也)既而日下澤宫筵闌相圃(毛詩疏射義曰天/子將祭必先習射)¶
<pb:KR4b0018_WYG_003-14a>¶
(於澤宫澤者所以擇士也已射於澤宫然後於射宫射/中者得與於祭不中者不得與是先王將祭必射以擇)¶
(士也澤宫是習射射宫乃行大射云毛萇/詩傳孔子射於矍相之圃觀者如堵牆)悵徙蹕之留¶
歡眷廻鑾之餘舞(崔豹古今注警蹕所以戒行徒也周/禮蹕而不警秦制出警入蹕謂出軍)¶
(者皆警戒入國者皆蹕止也一曰蹕路也謂行者皆警/於塗路也鑾鈴也楚辭鳴玉鑾之啾啾廻鑾謂駕旋也)¶
(舞一/作武)欲使石梁銜箭銅山飲羽(闞子曰宋景公使弓人/為弓九年乃成公曰何)¶
(其遲也弓人對曰臣不復見矣臣之精盡於此矣獻弓/而歸三日而死景公登虎圏之臺援弓而射之矢踰於)¶
(西霜之山集於彭城之東其餘力猶飲羽於石梁水經/注泗水之上有石梁焉故曰吕梁昔宋景公以弓工之)¶
(弓彎弧東射矢集彭城之/東飲羽於石梁即斯梁也)横弧於楚水之蛟飛鏃於呉¶
<pb:KR4b0018_WYG_003-14b>¶
亭之虎(孔叢子曰楚王張繁弱之弓載忘歸之矢以射/蛟於雲夢又漢書武帝南廵狩至於盛唐望祀)¶
(虞舜於九疑登灊天柱山自尋陽江親射蛟中之亦楚/地也呉亭即庱亭呉志建安二十三年孫權將如呉親)¶
(乗馬射虎於庱亭馬為虎所傷權投以雙㦸虎却廢常/從張世擊以戈獲之庱音攄陵反四子講徳論曰走箭)¶
(飛鏃釋器云金鏃翦羽之鏃方言云關西/曰箭江淮謂之鏃則鏃者䥫鏃之矢名也)况復㳟已無¶
為(出論/語)南風在斯(樂記云昔者舜作五/絃之琴以歌南風)非有心於蜓翼¶
豈留情於㦸枝惟觀揖讓之禮蓋取威雄之儀(尸子曰/楚莊王)¶
(命養由基射蜻蛉曰吾願生得之養由基援弓射之拂/左翼爾雅曰虰蛵負勞郭云即蜻蛉也江東呼狐黎字)¶
(林云一名桑根陶注本草云一名蜻蜓是也後漢書吕/布傳曰袁術遣將紀靈等歩騎三萬以攻備備求救于)¶
<pb:KR4b0018_WYG_003-15a>¶
(布布率歩騎千餘徃趨之乃令軍侯植㦸于營門布彎/弓顧曰諸君觀布射㦸小支中者當各解兵不中可留)¶
(决鬭布即一發五中㦸支靈等皆驚言將軍天威也/言志不在於技藝之末惟取揖讓威雄之禮儀耳)¶
　　小園賦¶
　　　(小園賦者傷其屈體魏周願為隱居而不可得/也其文既異潘岳之閒居亦非仲長之樂志以)¶
　　　(鄉關之思發為/哀怨之辭者也)¶
若夫一枝之上巢父得安巢之所(巢父山父也譙周古/史考曰許由夏常居)¶
(巢故一號巢父琴操曰許由夏則居巢冬則穴處饑則/仍山而食渴則仍河而飲堯大其志禪為天子放髮優)¶
(游可以安已不懼非以貪天下/也莊子曰鷦鷯巢林不過一枝)一壺之中壺公有容身¶
<pb:KR4b0018_WYG_003-15b>¶
之地(神仙傳曰壺公常懸一壺空屋上日入之後公跳/入壺中人莫能見惟費長房樓上見之知非凡人)¶
(也賦之發端言一枝一巢猶可棲遲遊息已本長/安羈旅之人結廬容身而已不必有高堂邃宇也)况乎¶
管寜藜牀雖穿而可坐(髙士傳曰管寜字幼安北海朱/虛人常坐一木榻積五十年未)¶
(常箕踞榻上/當膝皆穿)嵇康鍜竈既煗而堪眠(文士傳曰嵇康性/絶巧能鍜鐵家有)¶
(盛桞樹激水以園之夏天甚清涼恒居其下傲戯乃身/自鍜家雖貧有人說鍜者康不受直惟親舊以雞酒徃)¶
(與啖清/談而已)豈必連闥洞房南陽樊重之第(後漢書曰樊宏/南陽湖人父重)¶
(其所起廬舎皆有重堂髙閣陂池灌注西都賦門闥洞/開說文闥門也薛綜西京賦注宫門小者曰闥枚乘七)¶
(發云洞房清宫連闥謂門闥/相連屬也洞通也謂相當也)綠墀青瑣西漢王根之宅¶
<pb:KR4b0018_WYG_003-16a>¶
(漢書元后傳曲陽侯王根驕奢僣上赤墀青瑣孟康曰/以青畫戸邊鏤中天子制也師古曰青瑣刻為連環文)¶
(而青塗之也說文墀/涂地也禮天子赤墀)余有數畝敝廬寂寞人外聊以擬¶
伏臘聊以避風霜雖復晏嬰近市不求朝夕之利(左傳/昭三)¶
(年曰景公欲更晏子之宅曰子之宅近市湫溢囂塵不/可以居請更諸爽塏者辭曰君之先臣容焉臣不足以)¶
(嗣之於臣侈矣且小人近市/朝夕得所求小人之利也)潘岳面城且適閒居之樂¶
(晉書潘岳作閒居之賦以歌事遂情焉其辭曰退而閒/居於洛之埃賦又曰陪京泝伊面郊後市楊佺期洛陽)¶
(記曰城南七里名曰/洛水是其居面城也)况乃黄鶴戒露非有意於輪軒(左/傳)¶
(閔二年曰衛懿公好鶴鶴有乗/軒者周處風土記曰鳴鶴戒露)爰居避風本無情於鐘¶
<pb:KR4b0018_WYG_003-16b>¶
鼓(左傳文二年曰臧文仲祀爰居魯語曰海鳥曰爰居/止於魯東門之外三日命國人祭之展禽曰今茲海)¶
(其有災乎夫廣川之鳥皆知避其災是嵗海多大風冬/暖爾雅爰居一名雜縣郭注云漢元帝時有大鳥如馬)¶
(駒時人謂之爰居樊光云似鳯凰江淹詩咸池饗爰居/鐘鼓或愁辛言懿公好鶴故鶴有乗軒而黄鶴非有意)¶
(於輪軒也臧文不知故祀爰居而爰居本無情於鐘/鼓也以喻魏周强欲已仕而已本無情於祿仕也)陸¶
機則兄弟同居(世說曰蔡司徒在洛見陸機兄弟住㕘/佐廨中三間瓦屋士龍住東頭士衡住)¶
(西頭士龍為人文弱可愛士/衡長七尺餘作鐘言多慷慨)韓康則舅甥不别(晉書曰/韓伯字)¶
(康伯潁川長社人又殷浩傳浩甥韓伯浩素賞愛之隨/至徙所經嵗還都浩送至渚側詠曹顔逺詩云富貴他)¶
(人合貧賤親戚離因而泣下子山本呉/人流寓長安引此二人皆羈旅之時也)蝸角蚊睫又足¶
<pb:KR4b0018_WYG_003-17a>¶
相容者也(莊子曰有國於蝸之左角曰觸氏有國於蝸/之右角曰蠻氏相與争地而戰伏尸數萬逐)¶
(北旬有五日而後反爾雅郭注云蝸牛音𤓰蝸角喻小/也崔豹古今注蝸牛陵螺也形如螔蝓殻如小螺熱則)¶
(自懸於葉下野人結圓舍如蝸牛之殻故曰蝸舎亦曰/蝸牛之舍也山海經青要之山是多僕纍郭云僕纍蝸)¶
(牛也晏子春秋東海有蟲巢於蚊睫飛乳去来而蚊不/為驚臣嬰不知其名而東海漁者命曰焦冥  以上似)¶
(賦序至爾乃句始是賦然以古韻按之若夫以下疑用/韻語蓋賦之發端非序文也今附讀於後所音徙班固)¶
(西都賦云繚以周牆四百餘里離宫别館三十六所古/無四聲徙與地第皆通韻矣眠疑作眂漢書敘傳云伯)¶
(惶恐起眂事注眂古視字視亦今韻之上聲者也至西/漢王根之宅句換韻下皆從之寂寞人外外魚厥切黄)¶
(庭經云洞視得見無内外存漱五牙不饑渴與臘同韻/風霜疑作風雪利力蘖切如厲之音烈矣樂讀如櫟楚)¶
<pb:KR4b0018_WYG_003-17b>¶
(辭棄彭咸之娯樂兮滅巧倕之繩墨至非有意於輪軒/句換韻軒許斤切陸雲夏府君誄曰丘園靡滯鸞驥馮)¶
(軒豈方伊類捉髮躬勤風防愔切楚辭曰上葳蕤而防/露兮下泠泠而来風孰知其不合兮若松柏之苦心又)¶
(曰乘鄂渚而反顧兮歎秋冬之緒風歩余馬兮山臯低/余車兮芳林鐘鼓疑倒文鼓鐘小雅有鼔鐘之詩鐘鼓)¶
(鼓鐘隨文上下鐘字如中之切為渚仍周易訟卦中與/成同韻矣陸機至又足相容同前韻容音滛楚辭曰賢)¶
(士窮而隱處兮亷方正而不容子胥諫而靡軀兮比干/忠而剖心若云陸機則同居兄弟韓康則不别舅甥甥)¶
(字亦同韻然古賦用韻或至數語一見今依文讀之至/又足相容乃成音也凡者也等字皆助語之辭不在韻)¶
(列如易象去也字詩去兮及之乎矣等字讀之成韻楚/辭招䰟去些字大招去只字皆七言詩也或云五言始)¶
(蘇李七言始魏帝豈知去此助語自三百篇俱備其體/矣子山用古韻處見此賦數語及喜晴應詔勅自疏韻)¶
<pb:KR4b0018_WYG_003-18a>¶
(詩/)爾乃窟室徘徊聊同鑿坯(左氏傳曰鄭伯有耆酒為/窟室而夜飲酒擊鐘焉杜)¶
(預曰窟室地室淮南子曰顔闔魯君欲相見而不肯使/人以幣先馬鑿坯而遁之揚雄解嘲曰或鑿坯以遁言)¶
(已縱酒昏酣脫落政事/亦如隱士鑿坯而遁也)桐間露落柳下風来(世說云王/㳟嘗行至)¶
(京口射堂於是清露晨流新桐/初引恭目之曰王大故自濯濯)琴號珠柱書名玉杯(琴/有)¶
(柱以珠為之江淹恨賦云横玉柱而霑軾吕延濟曰瑟/有柱以玉為之知琴瑟皆有柱飾以珠玉矣漢書曰董)¶
(仲舒說春秋事得失玉杯蕃露清/明竹林之屬數十篇十餘萬言)有棠梨而無館足酸¶
棗而非臺(漢書曰甘泉有封欒棠梨揚雄甘泉賦云度/三巒兮偈棠梨翰曰度三巒山息棠梨舘也)¶
(水經注曰酸棗縣城西有韓王望氣臺孫子荆故臺賦/序曰酸棗寺門外夾道左右有两故臺訪之國老云韓)¶
<pb:KR4b0018_WYG_003-18b>¶
(王聴訟觀臺高一十五仞雖樓榭泯滅然廣基似於山/嶽召公大賢猶舎甘棠區區小國而臺觀隆崇驕盈於)¶
(世以鑒来今故作賦云蔑丘園之邐迤亞五嶽之嵯/峨言壯觀也謂園中但有梨棗而無臺舘之麗矣)猶¶
得欹側八九丈縱横數十歩(欹側不正貎小爾雅曰五/尺謂之墨倍墨謂之丈孟)¶
(康曰南北為縱東西為横小爾雅曰跬一/舉足也倍跬謂之歩司馬法曰六尺為歩)榆柳兩三行¶
棃桃百餘樹(爾雅云榆白枌郭注曰枌榆先生葉却著/莢皮色白爾雅曰柳有檉旄楊三種說文)¶
(云柳小楊也爾雅云棃山摛疏云在山曰摛人植之曰/棃又桃有荆桃冬桃山桃之别言園中有此榆栁棃桃)¶
(四種樹/木也)撥䝉宻兮見牕行欹斜兮得路(范蔚宗樂遊應/詔詩曰遵渚攀)¶
(䝉/宻)蟬有翳兮不驚雉無羅兮何懼(月令曰寒蟬鳴爾雅/郭璞注云寒螿也方)¶
<pb:KR4b0018_WYG_003-19a>¶
(言云蟬楚謂之蜩宋衛謂之螗蜩陳鄭謂之蜋蜩秦晉/謂之蟬海岱謂之䗁其小者謂之麥蜇有文者謂之螓)¶
(爾雅云弊者翳郭注云樹䕃翳覆地者言蟬有樹翳弊/故不驚也按爾雅釋雉有五曰翬鷂鶅鵗鷷左傳五雉)¶
(是也又有鷮雉鴻雉鷩雉海雉翟雉雗雉鵫雉皆雉類/也說文曰羅以絲罟鳥也髙誘曰羅鳥網也言雉無網)¶
(罟可不/懼也)草樹混淆枝格相交(言園中草樹隨其所長不/加修葺也格音閣樹高長)¶
(枝為/格)山為簣覆地有堂坳(言園之極小任其自然而成/山水也論語曰譬如為山未)¶
(成一簣包咸曰簣土籠也莊子曰覆杯水於坳堂之上/則芥為之舟置杯焉則膠水淺而舟大也崔云堂道謂)¶
(之坳司馬云塗地令平支遁/亦謂有坳垤形也坳於交反)藏貍並窟乳鵲重巢(顔師/古急)¶
(就篇注云貍一名豾江淮陳楚謂之為猍其子&KR2128;鵲者/亦因聲以為名也其為鳥也知来作巢則避太嵗淮南)¶
<pb:KR4b0018_WYG_003-19b>¶
(子曰鳥鵲識嵗之多/風去喬木而巢扶枝)連珠細茵長柄寒匏(謝萬春賦云/草靡靡以成)¶
(茵連珠細茵者言其草實可食厯厯如貫珠也又按茵/席也或言細草連貫如珠若鋪茵席也世說曰陸士衡)¶
(詣劉道真劉無他言惟問東呉有長柄壺/蘆得種来不論語何宴注云匏瓠瓜也)可以療饑可¶
以棲遲(高士傳四皓歌曰煜煜紫芝可以療饑詩曰衡/門之下可以棲遲言已在小園並鳥獸以棲遲)¶
(食草實以療饑/無求於安飽也)㩻區兮狹室穿漏兮茅茨簷直倚而妨¶
㡌戸平行而礙眉(言園小而處所亦極狹漏也妨㡌礙/眉言其低也庾闡著狹室賦墨子曰)¶
(堯舜茅/茨不剪)坐帳無鶴支牀有龜(神仙傳曰介象字元則㑹/稽人也呉王徴至武昌甚)¶
(尊敬之稱為介君詔令立宅供帳皆是綺繡遺黄金千/鎰從象學隱形之術後告言病帝以美梨一奩賜象象)¶
<pb:KR4b0018_WYG_003-20a>¶
(食之須臾便死帝埋𦵏之以日中死晡時已至建鄴所/賜梨付苑吏種之吏後以表聞先主即發棺視之惟一)¶
(符耳帝思之與立廟時時躬徃祭之常有白鶴来集座/上遲廻復去坐帳無鶴者言已無仙術可歸建鄴也時)¶
(梁都建鄴思歸故國矣抱朴子曰史記龜䇿傳云江淮/間居人為兒時以龜支牀至後死家人移牀而龜猶生)¶
(此亦不減五六十嵗也不飲不食如此之久而不死其/與凡物不同亦逺矣亦復何疑於千嵗哉仙家象龜之)¶
(息豈不有以乎支牀有龜者/喻巳久住長安若龜支牀矣)鳥多閒暇花隨四時心則¶
歴陵枯木髮則睢陽亂絲(厯陵地名漢屬豫章郡宋書/五行志曰永嘉六年七月豫)¶
(章郡有樟樹久枯是月忽更榮茂水經注曰豫章城之/南門曰松陽門門内有樟樹高七丈五尺大二十五圍)¶
(枝葉扶疎垂䕃數畆應劭漢官儀曰豫章郡樹生庭中/故以名郡矣此樹嘗中枯逮晉永嘉中一旦更茂豐蔚)¶
<pb:KR4b0018_WYG_003-20b>¶
(如初咸以為中興之祥也按厯陵即禹貢敷淺原雖所/屬逓遷是即豫章枯木矣又地理志曰梁國睢陽故宋)¶
(國按墨翟宋人也吕氏春秋曰墨子見染素絲者而嘆/故云睢陽亂絲言園中雖有花鳥可樂而已心灰如槁)¶
(木髪白如亂絲也亂絲言蓬頭白髮其色若素絲也又/按史記梁孝王築東苑廣㫿陽城七十里西京雜記曰)¶
(梁孝王遊於忘憂之舘集諸遊士各使為賦枚乗柳賦/云于嗟細柳流亂輕絲是亦睢陽亂絲然不如素絲之)¶
(義兼類/白髮也)非夏日而可畏異秋天而可悲(左傳云趙盾夏/日之日也杜預)¶
(曰夏日可畏宋玉曰悲哉秋之為氣也言/心中惟有怖畏悲涼而已不復知有樂也)一寸二寸之¶
魚三竿兩竿之竹(字林曰竿/竹挺也)雲氣䕃於叢蓍金精養於¶
秋菊(史記龜策傳曰聞蓍生滿百者其下必有神龜守/之其上必有雲氣覆之傳曰天下和平王道得而)¶
<pb:KR4b0018_WYG_003-21a>¶
(蓍莖長丈其叢生滿百莖禮記曰季秋菊有黄/華玉函方云甘菊九月上寅日採名曰金精)棗酸梨¶
酢桃榹李薁(爾雅曰樲酸棗郭璞曰樹小實酢馬第伯/封禪記曰酢梨酸棗爾雅曰榹桃山桃郭)¶
(璞曰實如桃而小不解核疏云生山中者名榹桃謝靈/運酬弟詩曰山榹發紅蕚薁山李也即詩所云唐棣草)¶
(木疏曰粤李一名雀梅一名車下李所在山皆/有其華或白或赤六月中熟大如李子可食)落葉半¶
牀狂花滿屋(以上言園中/草木繁茂也)名為野人之家是謂愚公之¶
谷(後漢書曰桓帝延熹中幸竟陵過雲夢臨沔水百姓/莫不覩者漢隂父老獨耕不輟尚書郎張温異之下)¶
(道百歩自與言父老曰我野人耳不逹斯語劉向說苑/曰齊桓公出獵逐鹿而走入山谷之中見一老公而問)¶
(之是為何谷對曰愚公之谷桓公曰何故對曰以臣名/之桓公曰今視公之儀狀非愚人也何以為公名對曰)¶
<pb:KR4b0018_WYG_003-21b>¶
(臣請陳之臣故畜㹀牛生子而大賣之而買駒少年曰/牛不生馬遂持駒去傍鄰聞之以臣為愚故名此谷為)¶
(愚公之谷言其/如隱士之居也)試偃息於茂林乃久羨於抽簪(言已位/望通顯)¶
(實非其好有隱遁之志也以下皆言隱居之事潘岳秋/興賦曰僕野人也偃息不過茅屋竹林之下論衡曰山)¶
(種棗栗名曰茂林蘭亭記云茂林修竹鍾㑹遺榮/賦曰散髮抽簪永縱一壑通俗文曰幘道曰簪)雖有¶
門而長閉實無水而恒沉(陶潛歸去来辭曰門雖設而/長關莊子曰與世違而心不)¶
(屑與之俱是陸沉者也郭注云/人中隱者譬無水而沉曰陸沉)三春負耡相識五月披¶
裘見㝷(皇甫謐髙士傳曰林類者魏人也年且百嵗底/春披裘拾遺穗於故畦並歌並進孔子適衞望)¶
(之於野顧謂弟子曰彼叟可與言者子貢請行逆之隴/端又曰披裘公者呉人也延陵季子出遊見道中有遺)¶
<pb:KR4b0018_WYG_003-22a>¶
(金顧披裘公曰取彼金投鎌公瞋目拂手而言曰何子/處之高而視人之卑五月披裘而負薪豈取金者哉季)¶
(子大驚既謝而問姓名公曰吾/子皮相之士何足語姓名也)問葛洪之藥性訪京房¶
之卜林(抱樸子自序曰抱樸子姓葛名洪字穉川丹陽/句容人也終日黙然邦人咸稱為抱樸之士是)¶
(以洪著書因自號焉其内篇言神仙方藥鬼悖變化養/生延年禳邪却病之事屬道家其外篇言人間得失世)¶
(事臧否屬儒家晉書葛洪傳曰洪師事南海太守上黨/鮑𤣥𤣥亦内學逆占將来見洪深重之以女妻洪洪傅)¶
(𤣥業兼綜練醫術有金匱藥方一百巻肘後要急方四/巻漢書曰京房字君明東郡頓丘人也治易事梁人焦)¶
(延夀其說長於災變分六十四卦更直日用/事以風雨寒溫為候各有占驗房用之尤精)草無忘憂¶
之意花無長樂之心(萱草一名紫萱又呼為忘憂草述/異記曰呉中書生呼為療愁花嵇)¶
<pb:KR4b0018_WYG_003-22b>¶
(中散養生論云萱草忘憂崔豹古今注曰欲忘人之憂/則贈之以丹棘丹棘一名忘憂草使人忘其憂也名醫)¶
(别錄曰萱草今之鹿蔥傅咸紫華賦序曰紫華一名長/樂花言已在長安既無求於當世又即境傷懷視園中)¶
(花草皆/含憂也)鳥何事而逐酒魚何情而聽琴(莊子曰昔者海/鳥止於魯郊魯)¶
(侯御而觴之廟鳥眩視悲憂不敢飲一杯三日而死韓/詩外傳曰昔伯牙鼓琴而淵魚出聽喻已宜如飛鳥棲)¶
(深林當若遊魚潛重淵今/乃失其故性非所樂也)加以寒暑異令乖違徳性(言/其)¶
(憂勞成疾也以下/皆言其寢疾之事)崔駰以不樂損年呉質以長愁養病¶
(後漢書曰竇憲為車騎將軍辟崔駰為掾憲擅權驕恣/駰數諫之及出擊匈奴道路愈多不法駰為主簿前後)¶
(奏記數十指切長短憲不能容稍疎之因察駰髙第出/為長岑長駰自以逺去不得意遂不之官卒於家魏略)¶
<pb:KR4b0018_WYG_003-23a>¶
(曰呉質字季重與徐幹等並見友於太子二十二年魏/大疫諸人多死故太子與質書質報之曰質已四十二)¶
(矣白髮生鬢所慮日深實不復若平日之時也但欲保/身勅行不蹈有過之地以為知已之累耳遊宴之歡難)¶
(可再遇盛年一/過實不可追)鎮宅神以薶石厭山精而照鏡(淮南畢/萬術曰)¶
(埋石四隅家無鬼漢黄門令史游急就篇曰石敢當顔/師古注曰敢當言所當無敵也按今俗居當衝道猶埋)¶
(石書石敢當其遺意也薶即埋字抱樸子登渉篇曰萬/物之老者其精能假託人形以眩惑人目而常試人惟)¶
(不能於鏡中易其真形耳是以古之入山道士皆以明/鏡九寸已上懸於背後則老魅不敢近人注見第三巻)¶
(詩搜神後記曰王文獻曾令郭璞筮已一年吉凶璞曰/當有小不吉利可取廣州二大甖盛水置牀張二角名)¶
(曰鏡好以厭之至某時撒甖去水其災可消至日忘之/㝷失銅鏡不知所在後撒去水乃見所失銅鏡在於甖)¶
<pb:KR4b0018_WYG_003-23b>¶
(中甖口數寸鏡大尺餘王公復令璞筮鏡甖之意璞云/撒甖違期故至此妖邪魅所為無他故也使燒車轄而)¶
(鏡立出山精亦邪/魅也注見枯樹賦)屢動莊舄之吟㡬行魏顆之命(史記/曰越)¶
(人莊舄仕楚執珪有頃病楚王曰舄思越則越聲不思/越則且楚聲徃聼之猶尚越聲也王仲宣登樓賦曰莊)¶
(舄顯而越吟左氏傳曰魏武子有嬖妾武子有疾命顆/曰必嫁是妾疾甚則曰必以殉及卒顆嫁之曰從其治)¶
(命言已去梁即魏常思/故國疾病至於昏亂也)薄晩閒閨老幼相擕蓬頭王霸¶
之子椎髻梁鴻之妻(謂已老幼皆入長安也後漢書曰/太原王霸少立高節光武時連徴)¶
(不仕妻亦美志行同霸與同郡令狐子伯為友後子伯/為楚相而其子為郡功曹子伯乃令子奉書於霸車馬)¶
(服從雍容如也霸子時方耕於野聞賔至投耒而歸見/令狐子怚怍不能仰視霸目之有愧容客去而久臥不)¶
<pb:KR4b0018_WYG_003-24a>¶
(起妻怪問其故曰吾與子伯素不相若向見其子容服/甚光舉措有適而我兒曹蓬頭厯齒未知禮則見客有)¶
(慙色父子深恩不覺自失耳妻曰君少修清節不顧榮/祿今子伯之貴孰與君之髙奈何忘宿志而慙兒女子)¶
(乎霸屈起而笑曰有是哉遂終身隱遁又曰梁鴻字伯/鸞娶同縣孟氏女始以裝飾入門七日而鴻不答乃更)¶
(為椎髻者布衣操作而前鴻大喜曰此眞梁鴻妻也按/哀江南賦云提挈老幼關河累年又滕王逌序云信擕)¶
(老入關蒸蒸色養及丁母憂杖而後起是子山有老母/也又謝趙王賚絲布啓云某息荀娘昨䝉恩賜是子山)¶
(有幼子也又報趙王惠酒詩云穉子還羞出驚妻/倒閉門子山雖為羈旅老幼妻子並在於周矣)燋麥¶
兩甕寒菜一畦(馬汧督誄曰㸑陳焦之麥劉熈孟/子注曰今俗以五十畝為大畦)風騷¶
騷而樹急天慘慘而雲低(後漢書張衡思𤣥賦曰寒風/淒而未至兮拂穹岫之騷騷)¶
<pb:KR4b0018_WYG_003-24b>¶
(注云騷音脩王粲登樓/賦曰天慘慘而無色)聚空倉而雀噪驚懶婦而蟬嘶¶
(漢蘇伯玉妻盤中詩曰空倉鵲常苦饑崔豹古今注云/蟋蟀一名吟蛩秋初生得寒則鳴一云齊南呼為懶婦)¶
(宋均曰促織蟋蟀也立秋女功急故趣之詩疏絡緯鳴/懶婦驚促織也驚懶婦者非蟬而云蟬嘶言促織之鳴)¶
(類蟬嘶也且以此/名蟲若懶婦魚矣)昔草濫於吹噓藉文言之慶餘(言已/仕梁)¶
(時也韓子曰齊宣王使人吹竽南郭處士請為王吹竽/粟食與三百人等宣王死文王即位一一聽之處士乃)¶
(逃或云韓昭侯嚴使一一聼之乃知濫也吹噓謂吹竽/也易坤卦文言曰積善之家必有餘慶謂已仕梁承先)¶
(世之/徳也)門有通徳家承(一作/藏)賜書(後漢書曰鄭𤣥字康成/北海高密人國相孔融)¶
(深敬於𤣥履屣造門告高密縣為𤣥特立一鄉曰鄭公/鄉云昔東海于公僅有一節猶或誡鄉人侈其門閭矧)¶
<pb:KR4b0018_WYG_003-25a>¶
(鄭公之徳而無駟牡之路可廣門衢令容髙車號曰通/徳門漢書叙傳曰班彪字叔皮與仲兄嗣共遊學家有)¶
(賜書内足於財好古之士自遠方至父黨揚子雲以下/莫不造門門有通徳者謂祖易為齊徵士若漢鄭公鄉)¶
(矣家承賜書者按梁書文學傳云庾於陵字子介博學/有才思有文集十巻弟肩吾八嵗能賦詩特為於陵所)¶
(友愛又為東宫學士文集行於世於陵為肩吾仲兄/若班嗣矣子山承之大庾小庾又若叔皮孟堅也)或¶
陪𤣥武之觀時㕘鳯凰之虛(三輔舊事曰未央宫北有/𤣥武闕三輔黄圖曰漢宫)¶
(殿有鳯凰殿西京/賦曰鳯凰鴛鸞也)觀受釐於宣室賦長楊於直廬(漢書/曰文)¶
(帝思賈誼徵之至入則上方受釐坐宣室上因感鬼神/事而問鬼神之本蘇林曰宣室未央前正室也應劭曰)¶
(釐祭餘肉也音僖揚雄作長楊賦三輔黄圖曰長楊宫/在今盩厔縣東南三十里陸機洛陽記曰吾常怪謁帝)¶
<pb:KR4b0018_WYG_003-25b>¶
(承明廬問張公張公云魏明帝在建始殿朝㑹皆由承/明門然直廬在承明門側漢書張宴注云直宿所止曰)¶
(廬本傳云父肩吾為梁太子掌管記及信並為抄撰學/士父子在東宫出入禁闥恩禮莫與比隆是其事也)¶
遂乃山崩川竭冰碎瓦裂大盜潛移長離永滅(言梁武/帝太清)¶
(二年侯景之亂也史記周本紀云伯陽甫曰山崩川竭/亡國之徵也後漢書光武讚曰炎政中微大盜移國注)¶
(云大盜謂王莽簒位也西漢遭王莽之簒光武遷都/洛陽建鄴遭侯景之亂元帝遷都江陵故云是矣)摧¶
直轡於三危碎平途於九折(高誘曰三危西極山名漢/書曰王陽為益州刺史行)¶
(部至卭僰九折坂嘆曰奉先人遺體奈何數乗此險/杜篤首陽山賦曰九坂萎㠑而多艱言其多危難也)荆¶
軻有寒水之悲蘇武有秋風之别(言聘於西魏也史記/曰荆軻入秦燕丹餞)¶
<pb:KR4b0018_WYG_003-26a>¶
(之易水髙漸擊筑歌曰風蕭蕭兮易水寒漢書曰蘇武/字長卿以天漢元年使匈奴二十年不降還為典屬國)¶
(喻已出聘魏國/身留長安也)關山則風月悽愴隴水則肝膓斷絶(言/在)¶
(西魏時有鄉關之思也古樂府有關山月秦川記曰隴/西郡隴山其上懸巖吐溜於中嶺泉渟因名萬石泉北)¶
(人升此而歌有云隴頭流水鳴/聲幽咽遥望秦川肝膓斷絶)龜言此地之寒鶴訝今¶
年之雪(水經注引車頻秦書曰苻堅建元十二年高陸/縣民穿井得龜大二尺六寸背文負八卦古字)¶
(堅以石為池養之十六年而死取其骨以問吉凶名為/客龜太卜佐高夢龜言我將歸江南不遇死於秦高於)¶
(夢中自解曰龜三萬六千嵗而終終必亡國之徴也為/謝𤣥破於淮肥自縊新城浮圖中秦祚因即淪矣子山)¶
(引此謂已思歸江南不欲客死於秦也劉敬叔異苑曰/晉太康二年冬大寒南州人見二白鶴語於橋下曰今)¶
<pb:KR4b0018_WYG_003-26b>¶
(茲寒不減堯崩年也於是飛去龜言此地之寒者言已/時在西魏如客龜也鶴訝今年之雪者言元帝死若堯)¶
(崩矣按江陵陷在冬十一月至十/二月魏人戕帝故以寒雪為言)百靈兮倏忽光華兮¶
已晩(言已壯年逄此喪亂光隂瞬息/遂成暮齒傷其遂老於此也)不雪雁門之踦先¶
念鴻陸之逺(山海經曰雁門之水出於雁門之山雁出/其間漢書段㑹宗為都護谷永閔其老予)¶
(書戒曰願吾子因循舊貫毋求竒功終更亟還亦足以/復雁門之踦應劭曰踦隻也㑹宗從沛郡下為雁門又)¶
(坐法免為踦隻不偶也踦音居宜反易漸卦九三爻辭/曰鴻漸于陸夫征不復虞翻曰高平稱陸謂初已變坎)¶
(水為平三動之坤故鴻漸于陸初已之正三動成震震/為征為夫而體復象坎陽死坤中坎象不見故夫征不)¶
(復也不雪雁門之踦者言已踦隻不偶也/先念鴻陸之逺者言已逺征不復反也)非淮海兮可¶
<pb:KR4b0018_WYG_003-27a>¶
變非金丹兮能轉(國語趙簡子嘆曰雀入於海為蛤雉/入於淮為蜃郭璞遊仙詩云淮海變)¶
(微禽吾生獨不化抱樸子曰鄭君惟見授金丹之經又/曰九轉内神鼎中金丹有一轉至九轉之法言國破家)¶
(亡以致屈節非如淮海之内能變蜃/蛤金丹之藥可轉烘爐葢傷之也)不暴骨於龍門終¶
低頭於馬坂(三秦記曰龍門山在河東界禹鑿山斷門/一里餘黄河自中流下兩岸不通車馬魚)¶
(登者化為龍不登者㸃額暴腮而返又交州記曰有隄/防龍門大魚登者化成龍不得過曝腮㸃額血流此水)¶
(恒如丹池戰國策曰昔騏驥駕鹽車上呉坂遷延負轅/而不敢進遭伯樂仰而鳴之知伯樂知已二語喻巳不)¶
(能死節致/罹此辱也)諒天造兮昧昧嗟生民兮渾渾(易曰天造草/昧淮南子曰)¶
(茫茫昧昧從天之道又曰渾渾沉沉/孰知其前言天道昧昧不可問也)¶
<pb:KR4b0018_WYG_003-27b>¶
　　竹杖賦¶
　　　(竹杖賦者庾子山哀憤之所為作也桓宣武平/荆州喻江陵之陷也楚丘先生信自謂也臺城)¶
　　　(陷後信奔江陵仕於元帝江陵楚地故號楚丘/先生名父之子言父肩吾有盛名也雖有聞於)¶
　　　(十室幸無求於千里者信聘西魏身留長安故/無逺求也寡人有銅鐶靈夀以下喻魏周逼已)¶
　　　(以仕也中國明於禮義闇於知人者言已無情/於祿仕也世變市朝以下言身經亂離憂幹扶)¶
　　　(疎以下言悲憂易老予此衰矣雖然有以謂國/破家亡之故伯玉何嗟丘明惟恥言不能死節)¶
　　　(身存名辱也九棘龎眉至或非乖理明已非周/室親故不當蒙此恩禮也末復悲歌庾信之文)¶
　　　(可謂篇篇/有哀矣)¶
<pb:KR4b0018_WYG_003-28a>¶
桓宣武平荆州(假設桓宣武以起賦端也宣武桓溫也/桓溫别傳曰溫字元子譙國龍亢人漢)¶
(五更桓榮後也父彜有識鍳溫少有豪邁風氣為溫嶠/所知累遷琅邪内史進鎮西大將軍鎮西夏時逆&KR2600;未)¶
(誅餘燼假息溫親勒部卒建旗致討清蕩伊洛展敬園/陵薨諡宣武侯世說云桓征西治江陵城甚麗注引盛)¶
(𢎞之荆州記曰荆州城臨江漢臨江王所治時梁元帝/都江陵即荆州城也魏相安定公令于謹来伐遂陷江)¶
(陵故假桓宣武平荆州為喻也溫别傳又曰溫以永和/元年自徐州遷荆州刺史在州寛和百姓安之晉書桓)¶
(𤣥書曰朕皇考宣武王聖徳高邈又案晉康帝建元十/二年三月姚襄入於許昌太尉桓溫討平之徙其餘衆)¶
(三千餘家於江漢之間/執周成而歸是其事也)外白有稱楚丘先生来詣門下¶
(劉向新序曰昔者楚丘先生行/年七十披裘帶索徃見孟嘗君)桓帝(一作/公)曰(按晉書桓/溫廢主立)¶
<pb:KR4b0018_WYG_003-28b>¶
(威有不臣之跡至其子桓𤣥始簒位稱帝以喻周文帝/宇文泰至其子閔帝始受魏禪時泰相魏為安定公江)¶
(陵之伐皆由於泰子山本梁朝舊臣故深怪之不引眞/人但取桓宣武為比直稱桓帝下曰寡人豈其紫色蛙)¶
(聲耶可以觀文/人之寓意矣)名父之子流離江漢孤之責矣(名父謂/肩吾也)¶
(侯景之亂子山奔江陵是為流離江漢也漢書蕭育傳/曰大將軍王鳯以育名父子著材能除為功曹左傳哀)¶
(六年楚昭王曰江漢濉漳楚/之望也杜預曰四水在楚界)及命引進乃曰噫子老矣¶
鶴髮雞皮蓬頭厯齒(鶴髮白髮也雞皮言其縐也莊子/曰蓬頭突髩登徒子好色賦曰蓬)¶
(頭攣耳齞脣厯齒/說文曰厯猶疎也)廼是江漢英靈衡荆杞梓(尚書曰荆/及衡陽惟)¶
(荆州孔安國曰北據荆山南及衡山之/陽也左氏傳曰如杞梓皮革自楚徃也)雖有聞於十室¶
<pb:KR4b0018_WYG_003-29a>¶
幸無求於千里(論語曰十室之邑必有忠信劉越/石詩曰鄧生何感激千里來相求)寡人¶
有銅鐶靈夀銀角桃枝(常璩華陽國志曰巴地竹木之/璝者有桃枝靈壽左思三都賦)¶
(曰靈壽桃枝劉逵注云靈壽木名也出涪陵縣桃枝竹/屬也出墊江縣二者可以為杖爾雅曰桃枝四寸有節)¶
(郭璞注曰今桃枝節間相去多四寸竹譜曰篔簹射箇/箖箊桃枝魏書云武帝賜楊彪銀角桃枝一枚以章舊)¶
(徳/)開木瓜而未落養蓮花而不萎(干寶搜神記曰呉時/有徐光者嘗行術於)¶
(市里從人乞瓜其主勿與便從索瓣杖地種之俄而𤓰/生蔓延生花成實乃取食之因賜觀者鬻者反視所出)¶
(賣皆亡耗矣凡言水旱甚驗過大將軍孫綝門褰衣而/趨左右唾踐或問其故答曰流血臭腥不可耐綝聞惡)¶
(而殺之斬其首無血及綝廢幼帝更立景帝將拜陵上/車有大風盪綝車車為之傾見光在松樹上拊掌指揮)¶
<pb:KR4b0018_WYG_003-29b>¶
(嗤笑之綝問侍從皆無見者俄而景帝誅綝按呉志綝/廢亮立休懼因求出屯武昌休許焉武昌荆州地及下)¶
(王敦皆在武昌故子山引之沈約宋書五行志曰王敦/在武昌鈴下儀仗生華如蓮花狀五六日不萎落此木)¶
(失其性而為變也干寶曰鈴閣尊嚴者之儀鈴下主威/嚴之官今狂花生於枯木又在鈴閣之間言威儀之富)¶
(榮華之盛皆如狂花之發不可久也其後終以逆命没/又加戮是其應也一說此花孽也於周易為枯楊生華)¶
(亦見干寶搜神記及晉書五行志詩曰無木不萎萎槁/也江陵之伐由岳陽安定諸君信所不悅引此二語妖)¶
(異之/詞也)迎仙客於錦市送游龍於葛陂(言於蜀郡而得此/杖也益州記曰錦)¶
(里在益州南筰橋東流江南岸以錦為市後漢書費長/房傳曰壺公與一竹杖曰騎此任所之則自至矣既至)¶
(可以杖投葛陂中也長房乗杖須臾来歸自謂去家適/經旬日而已十餘年矣即以杖投陂顧視則龍也家人)¶
<pb:KR4b0018_WYG_003-30a>¶
(謂其久死不信長房曰徃日所𦵏乃竹杖耳乃發/冢剖棺杖猶存焉章懷太子注云陂在今新蔡北)先生¶
將以養老將以扶危(學士年長者/謂之先生)先生笑而言曰中國¶
明於禮義闇於知人心之憂矣(中國謂國中也言君國/中雖明禮義而不知人)¶
(所以為憂也如葛覃之詩施於中谷毛傳以/為谷中今反文葢微辭也心之憂矣出詩)惟我生民¶
雖復疎條勁柘促節貞筠杖端刻鳥角首圖麟豈能相¶
予此疾將予此身(說文曰柘桑也筠竹皮也後漢書曰/仲秋案户比民年七十者授之以玉)¶
(杖長尺端以鳩為飾鳩食不噎之鳥故取之一說漢高/祖與項羽戰敗帝遁於澤中時鳩鳴其上追者以為必)¶
(無人遂得脱及即位作鳩杖以扶老劉向别錄有麒麟/角杖賦言人之生老病死皆有常數雖勁柘貞筠之材)¶
<pb:KR4b0018_WYG_003-30b>¶
(刻鳥圖麟之麗終不能延年却病是杖無/所用也以喻高爵厚祿無所加於我矣)若乃世變市¶
朝年移陵谷猿吟鷹厲風霜慘黷楚漢争衡袁曹競逐¶
獸食無草禽巢無木(詩曰高岸為谷深谷為陵古出夏/門行曰市朝人易千年墓平漢書)¶
(項羽大破漢軍多殺士卒睢水為不流魏志官度之戰/袁紹軍大潰餘衆偽降曹操盡坑之前後所殺八萬人)¶
(喻魏師至人如/鳥獸無所依也)於時無懼而慄不寒而戰(於時以下喻/江陵之陷西)¶
(魏將男女數萬口盡俘以歸也淮南子堯戒曰戰戰/慄慄漢書魏勃退立股戰而栗師古曰戰懼之甚也)胡¶
馬哀吟羌笳悽囀親友離絶妻孥流轉玉闗寄書章臺¶
留釧(李陵書曰胡笳互動牧馬悲鳴吟嘯成羣胡馬哀/吟羌笳悽囀者言逺適異國有别離之慘也親友)¶
<pb:KR4b0018_WYG_003-31a>¶
(離絶妻孥流轉者喻魏人分男女數萬口皆為奴婢獻/俘長安也漢書地理志曰龍勒有玉門關後漢書班超)¶
(疏曰但願生入玉門關晉記云王逹妻衛氏太安中為/鮮卑所掠路由章武臺留一書并釵釧訪其家又陸機)¶
(羽扇賦云昔楚襄王㑹於章臺之上言章華臺也史記/秦王坐章臺漢書云張敞走馬章臺街秦地亦有章臺)¶
(之名然無留釧知其謂章武/臺也說文釧尺絹切臂環也)寒關悽愴羈旅悲涼疎毛¶
抵於矰繳脆骨被於風霜(喻江陵之敗子山已留長安/若失羣鳥也左氏傳曰羈旅)¶
(之臣班固兩都賦曰撫罿鴻御矰繳周禮曰矰矢也鄭/康成曰結繳於矢謂之矰矰高也說文曰繳生絲縷也)¶
(聲之若切淮南子曰雁/銜蘆而飛以避矰繳)髮種種而愈落眉髟髟而競長¶
(言梁亡之後巳狼狽流離遂至衰老也左傳盧蒲嫳曰/予髮如此種種予奚能為服䖍通俗文曰髮垂而髟潘)¶
<pb:KR4b0018_WYG_003-31b>¶
(岳賦曰斑髩髟以承弁兮說文曰髟長髮猋猋也髟/所銜切又必周切眉髟髟者言眉之長垂如髮也)是¶
以憂幹扶疎悲條鬱結(假竹之枝幹以明心七發曰中/鬱結之輪菌根扶疎以分離説)¶
(文扶疎/四布也)宿昔僛醜俄然耄(一作/耆)耋(淮南子曰視毛嬙西/子猶䫏醜也高誘曰)¶
(䫏頭也方相氏黄金四目衣赭稀世之䫏醜貎非生人/也但其像耳目䫏醜言極醜也廣雅曰䫏醜也䫏音欺)¶
(僛醜當作䫏醜說文僛醉舞貎禮記曰八十曰耄爾雅/曰耋老也郭璞曰八十為耋劉熈釋名曰七十曰耄頭)¶
(髮白髦髦然也八十曰耋耋鐵也皮膚變黑色如鐵/也一作耆者周禮八十曰耆言其悲憂忽成醜老也)變¶
田鳯於承宫改陽文於鬷蔑(三輔決録曰漢靈帝殿柱/題堂堂乎張京兆田郎顔)¶
(氏家訓引此云用論語題京兆人田鳯也後漢書曰承/宫字少子瑯邢姑幕人也永平中拜博士遷左中郎將)¶
<pb:KR4b0018_WYG_003-32a>¶
(數納忠言朝臣憚其節名播匈奴時北單于遣使求得/見宫顯宗勅自整飾宫對曰&KR0642;翟眩名非識實者也臣)¶
(狀醜不可以示逺宜選有威容者帝以大鴻臚魏應代/之淮南子曰不待脂粉芳澤而性可悦者西施陽文也)¶
(高誘曰陽文古之好女許慎曰楚之好人也左氏傳曰/鬷蔑惡杜預曰惡醜貌也言亂離改節悲憂易老如美)¶
(貌化為醜人也阮嗣宗詠懷詩云也/朝為媚少年夕暮成醜老即此意)潘岳秋興嵇生倦游¶
桓譚不樂呉質長愁並皆年華未暮容貎先秋(潘岳秋/興賦序)¶
(曰於時秋也故秋興命篇春秋三十有二始見二毛感/秋而興此賦也趙至與嵇蕃書曰去矣嵇生永離隔矣)¶
(漢書曰長卿故倦游文穎曰倦疲也言疲厭游學也後/漢書曰桓譚上疏言讖記之非帝省奏不説其狀有詔)¶
(㑹議雲臺所處帝謂譚曰吾欲讖決之譚黙然良久曰/臣不讀讖帝問其故譚復極言讖之非經帝大怒曰桓)¶
<pb:KR4b0018_WYG_003-32b>¶
(譚非聖無法將下斬之譚叩頭流血良久乃解出為六/安郡丞意忽忽不樂道病卒魏志曰呉質字季重濟隂)¶
(人以文才為文帝所善官至振威將軍質答魏太子牋/云今質已四十二矣白髮生髩所慮日深實不復若平)¶
(日之/時也)予此衰矣雖然有以非鬼非蜮乃心憂矣(左傳醫/和曰非)¶
(鬼非食惑以喪志詩曰為鬼為蜮箋云蜮短狐干寶捜/神記曰有物處於江中其名曰蜮一曰短狐能含沙射)¶
(人所中者頭痛發熱劇者至死言已之衰老乃為故/國非有所惑若其滛溺惑亂有如鬼蜮乃可憂也)未¶
見從心先求順耳(見論/語)伯玉何嗟丘明惟恥(莊子曰蘧/伯玉行年)¶
(五十而知四十九年之非行年六十而六十化論語曰/左丘明恥之孔注曰左丘明魯太史按子山述懷詩云)¶
(惟有丘明恥無復榮期樂丘/明之恥豈匿怨而臣其人耶)拉虎捭熊予猶穉童觀形¶
<pb:KR4b0018_WYG_003-33a>¶
察貎子實悲翁(曹子建七啓曰批熊碎掌拉虎摧斑説/文曰拉搦也聲盧合切捭撃也聲補買)¶
(切穉幼禾也聲直利切言巳狀貌雖老搦虎撃熊尚如/童穉之年喻已猶可有為憤辭也子貌雖少一老翁矣)¶
别有九棘龎眉三槐暮齒(周官曰三槐三公位焉左九/棘孤卿大夫位焉右九棘公)¶
(侯伯子男位焉鄭司農曰槐之言懷也言懷来人於此/欲與謀也樹棘以為位者取其赤心而外刺象以赤心)¶
(而有刺也龎蒼雜色也漢武故事/曰武帝輦郎署見顔駟龎眉皓髮)孔光謝病袁逢致仕¶
(漢書曰孔光為太師稱病辭位太后詔賜太師靈壽杖/黄門令為太師省中坐置几太師入省中用杖賜餐十)¶
(七物然後歸老於第官屬按職如故後漢書曰袁逢字/周陽以累世三公子寛厚篤信著稱於時後為司空卒)¶
(於執金吾朝廷以逢/嘗為三老特優禮之)呉濞不朝楊彪喪子(史記曰呉王/濞髙帝兄劉)¶
<pb:KR4b0018_WYG_003-33b>¶
(仲之子也髙帝立為呉王稍失藩臣之禮稱疾不朝天/子賜呉王几杖老不朝後漢書曰楊彪子脩字徳祖為)¶
(曹操所殺操見彪問曰公何瘦之甚對曰愧無日磾先/見之明猶懷老牛䑛犢之愛操為之改容魏書黄初二)¶
(年公卿朝朔旦并引故漢太尉楊彪待以客/禮賜延年杖及馮几謁請之日便使杖入)明公此贈¶
或非乖理(言如孔光以下此四君者竹杖之贈或非乖/禮喻魏與周不當以爵祿與已也按上文稱)¶
(桓宣武為帝宣武自命孤寡而楚丘/先生僅以明公稱之猶諸侯之禮矣)先生乃歌曰秋藜¶
促節白藋同心終堪荷篠自足驅禽一傳大夏空成鄧¶
林(左氏傳曰斬之蓬蒿藜藋而共處之說文曰藜草也/聲郎實切戴凱之竹譜曰杞髮苦竹促節薄齒説文)¶
(曰藋堇草也一曰拜啻藋聲徒弔切又竹譜曰篠出魯/郡堪為笙也又曰細篠大簜書曰篠簜既敷鄭注篠箭)¶
<pb:KR4b0018_WYG_003-34a>¶
(也論語曰遇丈人以杖荷篠包曰篠竹器漢書曰張騫/使大夏見蜀布卭竹杖又律厯志曰黄帝使伶倫取竹)¶
(於大夏之西山海經曰夸父與日逐走入日渴欲得飲/飲於河渭河渭不足北飲大澤未至遂渴而死棄其杖)¶
(化為鄧林言藜藋在野是其眞性且可用以荷篠驅禽/若竹之製以為杖而死者過半即莊子義臺露寢之義)¶
(喻已無羨於榮華而魏周/强欲已仕哀其失故也)¶
　　卭竹杖賦¶
　　　(寓意與竹杖賦同漢書曰張騫言使大夏時見/蜀布卭竹杖問所從来曰從東来身毒國可數)¶
　　　(千里得蜀賈人市三輔黄圖曰天子遣使求身/毒國市竹而為昆明所閉天子欲伐之乃作昆)¶
　　　(明池象之以習水戰即此竹矣劉逵蜀都賦注/曰卭竹出興古盤江以南竹中實而髙節可以)¶
<pb:KR4b0018_WYG_003-34b>¶
　　　(為杖戴凱之竹譜曰竹之/堪杖莫尚於卭卭其恭切)¶
沉冥子遊於巴山之岑取竹於北隂(沉冥若子虛之屬/假立以為端也漢)¶
(書曰蜀嚴沉冥久幽而不改其操孟康曰蜀郡嚴君平/沉深𤣥黙無欲幽深難測也揚子曰蜀莊沉冥李軌注)¶
(曰沉冥猶𤣥寂泯然無迹之貌卭竹出蜀巴蜀接境故/云遊於巴山之岑爾雅曰山小而髙岑郭云言岑崟也)¶
(吕氏春秋曰昔黄帝令伶倫作為律伶倫自大夏之西/乃之阮隃之隂取竹於嶰谿之谷髙誘曰大夏西方之)¶
(山阮隃山名/山北曰隂)㛹娟高節寂厯無心霜風色古露染斑深¶
每與龍鍾之族幽翳沉沉(㛹娟見楚辭江淹詩曰寂厯/百草晦善云寂厯彫疎貌張)¶
(衡南都賦其竹則籦籠䈽篾篾刀叶反䈽音謹廣韻曰/龍鍾竹名世言龍鍾謂其年老如竹之枝葉揺拽不能)¶
<pb:KR4b0018_WYG_003-35a>¶
(自禁/也)文不自殊質而見賞蘊諸鳴鳯之律製以成龍之¶
杖(漢書律厯志曰黄帝制十二筩以聽鳯之鳴為十二/律王子年拾遺記曰岑華山在西海上有象竹截為)¶
(管吹之為翠鳯之鳴述異記作蔓竹神仙傳曰費長房/以杖投葛陂中顧視則龍也又鄧徳明南康記曰南野)¶
(縣有漢監匠陳鄰其人通靈夜嘗乘龍還家其妻懷身/母疑與外人通密看乃知是鄰乘龍龍至家輒化青竹)¶
(杖鄰内致户前母不知因將杖去須臾光采滿堂俄而/飛失杖乃御雙鵠還又列仙傳曰呼子先者漢中闕下)¶
(卜師也壽百餘年夜有仙人持二竹竿至呼子先騎之/乃龍也上華隂山又神仙傳曰蘇仙公嘗持一竹杖時)¶
(人謂曰蘇生竹杖固是龍也厯/諦傳記竹杖之成龍者多矣)拔條勁直璘斌色滋和¶
輪人之不重待羽客以相貽(甘泉賦曰馬犀之璘㻞注/音斌埤蒼曰璘㻞文貌也)¶
<pb:KR4b0018_WYG_003-35b>¶
(晉灼曰㻞音豳向曰璘㻞寶物文采也說文曰滋益也/聲子之切輪車輪說文曰車有輻曰輪輪人作車輪之)¶
(人言扶杖則安歩當車矣非有車輪之重也羽客羽人/也山海經有羽人之國不死之民言待此不死之民以)¶
(相與/也)青春欲暮白雲来遲謀於長者操以從之執末而¶
獻無因自持(楚辭大招曰青春受謝白日昭只穆天子/傳云西王母為天子謡曰白雲在天山䧙)¶
(自出道里悠逺山川間之將子無死尚能復来禮記曰/謀於長者必操几杖以從之鄭注云從猶就也言少年)¶
(不可再得神仙亦復来遲於是謀於長者用操此杖矣/執末而獻無因自持者禮記曰獻杖者執末疏云末拄)¶
(頭地也拄地不浄不可嚮人故/執以自嚮持淨頭以授與人也)諸蔗雖甘不可以倚(嵇/含)¶
(草木狀曰諸蔗一曰甘蔗按諸蔗對下彼藜知蔗之種/類不一故云諸蔗若諸葛矣崔瑗杖銘曰諸蔗雖甘猶)¶
<pb:KR4b0018_WYG_003-36a>¶
(不可杖曹植矯志賦曰諸蔗雖甘杖之必折/言諸蔗類竹味雖甘而脆不可倚以為杖也)彼藜雖實¶
不可以美(莊子曰子貢見原憲原憲杖藜應門/言藜雖實可以為杖而非美物也)未若處¶
不材之間當有用之始(莊子曰莊子行於山中見大木/枝葉繁茂伐木者止其旁而不)¶
(顧也莊子曰此木以不材得終其天年舍於故人之家/故人喜命豎子殺雁而烹之殺不能鳴者明日弟子問)¶
(於莊子曰昨日山中之木以不材得終其天年今主人/之雁以不材死先生將何處莊子笑曰周將處夫材與)¶
(不材之間吕氏春秋曰聖人之於物也無不材孔子以/六尺之杖論貴賤之等辨親疎之義高誘注曰材用也)¶
(又莊子云惠子謂莊子曰言無用莊子曰言無用而始/可與言用矣夫地非不廣且大也且人之所用容足耳)¶
(然側足而墊之致黄泉人尚有用乎惠子曰/無用莊子曰然則無用之之為用也明矣)魯分以爵¶
<pb:KR4b0018_WYG_003-36b>¶
漢錫以年昔尚爾齒今優我賢(禮記曰大夫七十而致/事若不得謝則必賜之)¶
(几杖疏曰熊氏云既不聼致事則祭義云七十杖於朝/是也聽致事則王制云七十杖於國八十杖於朝是也)¶
(是杖亦分以爵當云周分以爵豈以周禮在魯而云魯/分也與漢錫以年者若漢書文帝賜呉王濞几杖不朝)¶
(元后賜孔光靈壽杖是也昔尚爾齒今優我賢者設為/爾我之辭言昔日尚爾為貴今受此分爵錫年之異數)¶
(當優我杖/者為賢也)書横几玉塵筵則函之以後拂之以前(謂授/几杖)¶
(也周禮有司几筵之官鄭注云筵亦席也禮記曰席間/函丈又云進几杖者拂之言書在几玉在筵而此杖與)¶
(之不離/前後也)爾其摘芳林沼行樂軒除間尊卑之垂帨隨上¶
下之遊紆(説文曰平土有叢木曰林沼池也軒曲輈藩/車除殿陛也禮記曰尊卑垂帨鄭注云帨佩)¶
<pb:KR4b0018_WYG_003-37a>¶
(巾也磬折則佩/垂授受之儀一)夫寄根江南淼淼幽潭傳節大夏悠悠¶
廣野(説文曰淼大水也字同渺楚辭曰便娟之修竹兮/寄生乎江潭戴凱之竹譜曰葢竹生江南深谷中)¶
(蜀都賦曰卭竹傳節於大夏之邑劉逵注云卭竹杖以/節為竒故曰傳節也喻已昔本呉人今為羈旅猶竹杖)¶
(之根寄江南/節傳大夏也)豈比夫接君堂上之履為君座右之銘而¶
得與綺紳瑶珮出芳房於蕙庭(史記曰平原君使人於/春申君趙使欲夸楚為)¶
(玳瑁簮刀劒室皆以珠飾之請春申君春申君客三千/人其上客皆躡珠履使大慙後漢書曰崔瑗字子玉涿)¶
(郡人也兄璋為人所殺瑗遂手刃其讐亡命䝉赦而出/作銘自戒常置座右曰座右銘説文曰綺文繒也聲袪)¶
(彼切論語孔注云紳大帶詩曰報之以瓊瑶毛傳曰瑶/美玉説文曰瑶美石也珮佩玉也即毛傳所謂雜佩者)¶
<pb:KR4b0018_WYG_003-37b>¶
(珩璜琚瑀衝牙之類蕙芳草也蕙庭若蘭房矣子山本/賦杖而引用好客報讐之事喻已不能如黄歇豪俠之)¶
(舉珠履滿堂又不能如崔瑗報讐之後作銘自戒而悠/悠無所用之僅如竹杖扶老而已意㫖深長假比發端)¶
(以攄懷舊之蓄念/非徒賦卭杖也)¶
　　枯樹賦¶
　　　(枯樹賦者庾子山鄉關之思所為作也朝野僉/載曰梁庾信從南朝初至北方文士多輕之信)¶
　　　(將枯樹賦以示之於後無敢言者時溫子昇作/韓陵山寺碑信讀而寫其本南人問信曰北方)¶
　　　(文字何如信曰惟有韓陵山一片石堪共語薛/道衡盧思道稍觧把筆自餘驢鳴狗吠聒耳而)¶
　　　(已枯樹賦有碑貞觀/四年褚遂良所書也)¶
<pb:KR4b0018_WYG_003-38a>¶
殷仲文(一本有/者字)風流儒雅海内知名世(一作代/唐本)異時移¶
出為東陽太守常忽忽不樂顧庭槐而嘆曰此樹婆娑¶
生意盡矣(續晉陽秋曰殷仲文字仲文陳郡人祖融太/常父康呉興太守仲文聞桓𤣥平京邑棄郡)¶
(投焉𤣥甚悦之引為咨議㕘軍及簒位以佐命親貴桓/𤣥敗先投義軍累遷侍中尚書以罪伏誅世説曰桓𤣥)¶
(敗後殷仲文還為大司馬咨議意似二三非復徃日大/司馬府㕔前有一老槐甚扶疎殷因月朔與衆在㕔視)¶
(槐良久嘆曰槐樹婆娑無復生意殷仲文既素有名望/自謂必當阿衡朝政忽出為東陽太守意甚不平及之)¶
(郡至富陽慨然嘆曰/當復出一孫伯符)至如白鹿貞松青牛文梓(十三州/志曰燉)¶
(煌有白鹿塞地多古松白鹿棲息其下因而得名燉煌/郡蒼松縣漢武帝置南山有松干寶捜神記曰昔武王)¶
<pb:KR4b0018_WYG_003-38b>¶
(伐雍州大神樹將倒樹中流血變作一㹀牛走入豐水/中故樹精百年化為青牛郭氏𤣥中記曰萬嵗樹精為)¶
(青牛又曰秦文公造長安宫面四百里南至終南山山/有梓樹大數百圍䕃宫中公惡而伐之連日不剋輒大)¶
(風雨夜有鬼問梓樹樹曰豈奈吾何鬼曰若使三百人/披頭以繩繞樹豈不敗汝樹黙然不應明日人言於秦)¶
(王王依此言伐之有青牛逐之入灃州錄異傳曰/秦文公伐雍州南山文梓木有青牛出走豐水矣)根柢¶
盤魄山崖表裏(漢書鄒陽曰蟠木根柢蘇林曰柢音蔕/張宴曰柢根下本也爾雅曰厓内為隩)¶
(外為隈郭注云别厓表裏之名孫炎云内曲裏也外曲/表也爾雅又曰涘為厓郭云謂水邊也厓與崖字同)¶
桂何事而銷亡桐何為而半死(漢書曰武帝作賦悼李/夫人其辭曰秋氣潛以)¶
(淒淚兮桂枝落而銷亡枚乘七發曰龍/門之桐髙百尺而無枝其樹半死半生)昔之三河徙植¶
<pb:KR4b0018_WYG_003-39a>¶
(一作/殖)九畹移根(南史宋武帝紀曰漢光武社於南陽漢/末而其樹死劉備有蜀乃應之而興及)¶
(晉季年舊根始萌至是而盛矣漢書曰髙祖委發關中/兵收三河士韋昭曰河東河南河内也史記曰唐人都)¶
(河東殷人都河内周人都河南夫三河在天下之中按/光武都洛在河南劉備都蜀劉裕都建康國號曰宋皆)¶
(社樹之應是其三河徙植之事矣後漢書西𦍑傳曰爰/劒亡入三河間注云今比言三河即黄河賜支河湟河)¶
(也亦稱三河與此為異也楚辭曰余既滋蘭之/九畹王逸曰十二畝為畹或曰田之長為畹也)開花建¶
始之殿落實睢陽之園(魏志曰建安二十五年正月曹/公在洛陽起建始殿後漢書郡)¶
(國志梁國有睢陽縣地道記曰梁孝王築城十二里小/鼓唱節杵下而和之稱睢陽曲九域志曰睢陽郡有梁)¶
(孝王東苑方三百里苑囿/中有可室山雁池修竹園)聲含嶰谷曲抱雲門(漢書律/厯志曰)¶
<pb:KR4b0018_WYG_003-39b>¶
(黄帝使伶倫自大夏之西昆侖之隂取竹之觧谷生其/竅厚均者斷兩節而吹之以為黄鍾之宫制十二筩以)¶
(聽鳯之鳴孟康曰觧脱也谷竹溝也取竹之脱無溝節/者也一説昆侖之北谷名也晉灼曰谷名是也周禮曰)¶
(大司樂雲門之舞鄭注云雲門黄帝樂言/木中含抱律吕之音也觧音蟹字或作嶰)將雛集鳯比¶
翼巢鴛(楚辭曰哀枯楊之寃雛王逸注曰生哺曰鷇生/啄曰雛悲哀飛鳥生雛其身煩寃而不得出在)¶
(於枯楊之樹居危殆也禮瑞命記曰黄帝時鳯蔽日而/来止帝園食常竹實棲常梧桐終不去宋書樂志曰鳯)¶
(將雛歌者舊曲也應璩百一詩云為作陌上桑反言鳯/將雛然則鳯將雛其来久矣晉書樂志曰呉聲十曲有)¶
(鳯將雛又歩出夏門古辭鳯凰鳴啾啾一母將九雛張/正見置酒高殿上詩琴挑鳯將雛當是用相如鼓琴挑)¶
(鳯兮鳯兮歸故鄉遨遊四海求其凰之義列異傳曰宋/康王埋韓馮夫妻宿昔梓生有鴛鴦雌雄各一恒棲樹)¶
<pb:KR4b0018_WYG_003-40a>¶
(上音聲感人又玉臺新詠載廬江焦仲卿妻詩序云漢/末建安中廬江府小史焦仲卿妻劉氏為仲卿母所逼)¶
(自誓不嫁投水而死仲卿聞之自縊於庭樹兩家合𦵏/華山傍詩曰東西植松柏左右植梧桐枝枝相覆葢葉)¶
(葉相交通中有雙/飛鳥自名為鴛鴦)臨風亭(一作/庭)而唳鶴對月峽而吟猿¶
(晉書陸機曰華亭鶴唳可得聞乎荆州記曰峽長七百/里兩岸連山略無絶處重巖疊嶂隱天蔽日常有高猿)¶
(長嘯屬引清逺漁者歌曰巴東三峽巫峽長猿鳴三聲/淚沾裳郡國志巴郡枳縣注曰華陽國志云有明月峽)¶
(是/也)廼有拳曲擁腫盤坳反覆(莊子曰吾有樹人謂之樗/其大本擁腫而不中繩墨)¶
(其小枝拳曲而不中規矩說文曰/坳地不平也从土幼聲於交切)熊彪(一作/虎)顧盼魚龍¶
起伏節竪山連文横水蹙(説文曰彪虎文論語云山節/藻棁包咸曰節栭也刻鏤為)¶
<pb:KR4b0018_WYG_003-40b>¶
(山棁者梁上楹畫為藻文藻水/草也説文曰蹙廹也聲子六切)匠石驚視公輸眩目(莊/子)¶
(曰匠石之齊見櫟社樹觀者如市匠石不顧司馬彪曰/匠石字伯説墨子曰公輸般為雲梯禮記鄭注曰公輸)¶
(若匠師也般若之於多技巧也趙岐/孟子注曰公輸子魯班魯之巧人也)雕鐫始就剞劂仍¶
加平鱗鏟甲落角摧牙重重碎錦片片眞花紛披草樹¶
散亂煙霞(甘泉賦曰般倕棄其剞劂應劭曰剞曲刀也/劂曲鑿也淮南子注曰剞劂曲刀也張揖廣)¶
(雅曰陳寶孟勞馬氏曰楊剞劂劉刀也剞車竒反劂歸/衛反剞又居綺反蒼頡篇曰鏟削平也言巧匠得此樹)¶
(木窮致其功雕刻魚龍麒麟牙獸之/狀錦花草樹煙霞之文極其眩爛也)若夫松子古度平¶
仲君遷(左太沖呉都賦曰木則楓柙豫章松梓古度平/仲君遷劉逵注云松梓二木名今云松子葢轉)¶
<pb:KR4b0018_WYG_003-41a>¶
(寫之誤或云松樹結實可食者也逵又云古度樹也不/華而實子皆從皮中出大如安石榴正赤初時可煑食)¶
(也廣州有之晉顧微廣州記曰熈安縣有孤古度樹生/其號曰古度俗人無子於祠炙其乳則生男以金帛報)¶
(之劉成曰平仲之木實白/如銀君遷之樹子如瓠形)森梢百頃槎枿千年(王粲柳/賦曰莖)¶
(森梢以奮揚春秋傳曰山木不槎張衡東京賦曰山無/槎枿薛綜注云斜斫曰槎斬而復生曰枿李廵曰枿槁)¶
(木之餘也魏都賦曰林不槎枿吕良曰枿斬去木梢也/森疏簮切音參梢所交切槎仕雅切又側下切枿五割)¶
(切/)秦則大夫受職漢則將軍坐焉(史記秦本紀曰始皇/東封泰山風雨驟至)¶
(避於松下因封為五大夫袁宏後漢紀曰馮異為人謙/退不伐每軍行止舎諸將争功異常屏處大樹下軍中)¶
(號為大樹將軍上常分諸營吏士問/曰屬誰營耶皆曰願屬大樹將軍)莫不苔埋菌壓鳥¶
<pb:KR4b0018_WYG_003-41b>¶
剝蟲穿或低垂於霜露或撼頓於風煙(言已上諸樹為/蟲鳥風霜所壞)¶
(也師古曰苔水氣所生蘇林曰寄生者芝菌之類淋潦/之日著樹而生形有周圜象說文曰菌地蕈也渠殞切)¶
東海有白木之廟西河有枯桑之社(東海言東至於海/也白木俗説密縣)¶
(東三里天仙宫有白松相傳軒轅黄帝葬三女處於今/猶存按漢書地理志膠東國下密有三石山祠豈其是)¶
(耶西河言西至於河也河源出於崑崙在西則河之所/經汎稱西河也干寶捜神記曰南頓張助於田中種木)¶
(見李核欲持去顧見空桑中有土因植種以餘漿溉灌/後人見桑中反復生李轉相告語有病目痛者息隂下)¶
(言李君令我目愈謝以一豚目痛小疾亦行自愈衆犬/吠聲盲者得視逺近翕赫其下車騎常數千百酒肉滂)¶
(沱間一嵗後張助逺出來還見之驚云此有何神乃我/所種耳因就斫之亦見風俗通蔡邕獨斷曰社者欲令)¶
<pb:KR4b0018_WYG_003-42a>¶
(萬民加肅敬也各以其野所宜之木以名其社及其野/世說阮宣子曰社而為樹伐樹則社亡樹而為社伐樹)¶
(則社/移矣)北陸以楊葉為關南陵以梅根作冶(爾雅云髙平/曰陸大阜曰)¶
(陵北陸北方之地也楊葉為關未詳按爾雅楊蒲柳説/文曰柳小楊也漢書地理志曰代郡高柳西部都尉治)¶
(遼西郡柳城西部都尉治疑以木得名若榆中之關樹/榆為塞矣榆中漢屬金城郡南陵宣城縣名鮑照詩云)¶
(昨夜宿南陵今旦入蘆洲李善注稱宣城郡南陵縣矣平/隋書地理志云宣城郡南陵梁置南陵郡又云宣城郡)¶
(陳改為宣州楊炯李懷州墓誌銘序宣州刺史云呉土/舊邑楚國先封江廻鵲尾之城山枕梅根之冶又孟浩)¶
(然泊宣城界詩云火熾梅根冶煙迷楊葉洲是梅根作/冶當在宣城矣言東南西北四方有廟社關冶以木得)¶
(名者/也)小山則叢桂留人扶風則長松繫馬(淮南王安招/隱士序曰招)¶
<pb:KR4b0018_WYG_003-42b>¶
(隱士者淮南小山之所作也其詞曰桂樹叢生兮山之/幽又云攀援桂枝兮聊淹留劉琨扶風行曰繫馬長松)¶
(下發鞍/髙岳頭)豈獨城臨細柳之上塞落桃林之下(漢書曰周/亞夫屯細)¶
(柳以備邊在長安城西左氏傳/曰晉侯使詹嘉以守桃林之塞)若乃山河阻絶飄零離¶
别拔本垂淚傷根瀝血(若乃以下喻已失國喪家流離/異域猶木之拔本傷根也左氏)¶
(傳曰拔本塞源淮南子曰秦擄趙王遷徙之漢中房陵/思故鄉為山木之謳聞者莫不墮淚魏志曰曹公在洛)¶
(陽起建始殿伐濯龍樹而血出又掘移梨根傷而血出/曹公惡之遂寢疾是月薨又風俗通曰桂陽太守江夏)¶
(張遼叔髙去&KR0739;令家居買田田中有大樹十餘圍扶疎/葢數畝地播不生榖遣客伐之木中血出客驚白叔髙)¶
(怒曰老樹汁出此何等血因自嚴行復斫之血大流灑/有白頭公長可四五尺忽出徃赴叔髙髙逆格殺之凡)¶
<pb:KR4b0018_WYG_003-43a>¶
(殺四頭非人非獸遂伐其木其年應司空辟侍御史兖/州刺史以二千石之尊過鄉里薦祝祖考白日繡衣榮)¶
(羡安居均伐樹血/出而禍福互異矣)火入空心膏流斷節(淮南畢萬術曰/老槐生火膏流)¶
(斷節者膏謂樹脂也老樹汁出若/流膏矣説文曰膏肥也節竹約也)横洞口而欹臥頓山¶
腰而半折文斜者百圍冰碎理正者千㝷瓦裂(一作文/衰合體)¶
(俱碎理正/中心直裂)載癭銜瘤藏穿抱穴木魅䁡睒(一作睒曍/一作睒䁑)山¶
精妖孽(淮南子曰險阻之氣多癭南方草木狀曰五嶺/之間多楓木焉久則生癭瘤養生論曰頸處險)¶
(而癭李善注曰人居山險樹木瘤臨其上飲此水則患/癭藏穿為蟲所穿抱穴為鳥所穴也蕪城賦曰木魅山)¶
(□説文曰魅老物精也莫愧切杜預曰魅怪物山海經/曰山精如人面而有毛説文曰睒暫視貌聲失冉切睗)¶
<pb:KR4b0018_WYG_003-43b>¶
(目疾視也聲施隻切抱樸子曰山之精形如小兒而獨/足向後喜来犯人其名曰蚑知而呼之即當自却一名)¶
(超空亦可兼呼之又或如鼓赤色一足其名曰渾又或/如人長九尺衣裘戴笠名曰金纍又或如龍五色赤角)¶
(名曰飛龍見之皆可呼其名不敢為害山中大樹精名/曰雲陽呼之則吉山中夜見火光枯木所作勿怪也又)¶
(大蛇名升卿山中寅日自稱虞君者虎也稱當路君者/狼也稱令長者老狸也卯日稱丈人者兔也稱東王父)¶
(者麋也稱西王母者鹿也辰日稱雨師者龍也稱河伯/者魚也稱無腸公子者蟹也已日稱寡人者社中蛇也)¶
(稱時君者龜也午日稱三公者馬也稱仙人者老樹也/未日稱主人者羊也稱吏者麞也申日稱人君者猴也)¶
(稱九卿者猿也酉日稱將軍者雞也稱捕賊者雉也戍/日稱人姓氏者犬也稱成陽君者狐也亥日稱婦人者)¶
(金玉也稱神君者猪也子日稱社君者䑕也稱神人者/伏翼也丑日稱書生者牛也但知其物名則不能為害)¶
<pb:KR4b0018_WYG_003-44a>¶
(也𤣥中記曰山精如人頭長三四尺食山蟹夜出晝藏/左氏傳曰地反物為妖說文作&KR0008;云衣服歌謡草木之)¶
(怪謂之妖孽説文作&KR1416;云/禽獸蟲蝗之怪謂之&KR1416;)况復風雲(一作/雷)不感羇旅無¶
歸(言梁中興道銷已不能復歸也後漢二十八將論/曰感㑹風雲奮其智勇左傳陳敬仲曰羇旅之臣)未¶
能採葛還成食薇(詩王風有采葛之篇詩序曰采葛懼/讒也鄭箋云采葛喻臣以小事使出)¶
(史記曰武王已平殷亂天下宗周伯夷叔齊義不食周/粟隱於首陽山採薇而食之歌曰登彼西山兮採其薇)¶
(矣索隱曰薇蕨也爾雅云蕨鱉也陸璣毛詩草木疏云/蕨山菜也莖葉皆似小豆蔓生其味亦如小豆藿可作)¶
(羮亦可生食也本傳云聘於西魏遂留長安是以小事/使出也哀江南賦云讓東海之濵遂餐周粟又詩何但)¶
(食周薇皆引夷齊之事以自喻此言奉/命出使不能為君効力屈節魏周也)沉淪窮巷蕪没¶
<pb:KR4b0018_WYG_003-44b>¶
荆扉既傷揺落彌嗟變衰(宋玉曰草木揺落而變衰喻/已思念故國遂至衰老猶樹)¶
(木之衰秋揺/落枯朽時也)淮南子云木葉落長年悲斯之謂矣(淮南/子云)¶
(桑葉落而長年悲也淮南子者漢髙帝之孫劉安所作/也西京雜記曰淮南王安著鴻烈二十一篇號為淮南)¶
(子一曰劉安子自/云字中皆挾風霜)乃歌曰建章三月火黄河萬(一作/千)里¶
槎(漢書曰武帝太初元年柏梁災起建章宫文穎曰越/巫名勇謂帝曰越國有火災即復大起宫室以厭勝)¶
(之故帝作建章宫按建章宫起在柏梁既災之後是柏/梁災非建章災也此云建章三月火者當是赤眉焚西)¶
(京宫室事後漢書建武二年曰赤眉焚西京宫室發掘/園陵又董卓傳卓遷天子西都初長安遭赤眉之亂宫)¶
(室營寺焚滅無餘是時惟有髙廟京兆府舍遂便時幸/焉後移未央宫史傳既云焚滅無餘知建章宫亦被焚)¶
<pb:KR4b0018_WYG_003-45a>¶
(矣按漢書建章宫度為千門萬户以其宫室之崇麗者/故稱引之云三月火者按史記項羽至咸陽燒秦宫室)¶
(三月火不滅此言三月特稱其火之大也博物志曰有/居海島者每年見浮槎徃来不失期遂賫糧乗槎而去)¶
(至犯牛女星蜀郡嚴君平/知之後知黄河與天漢通)若非金谷滿園樹即是河陽¶
一縣花(晉書曰石崇有金谷園石季倫思歸引序曰河/陽别業柏木㡬於萬株又晉書云潘岳為河陽)¶
(令滿縣皆栽桃花言今日之煨/燼漂流皆昔日之繁花密樹也)桓大司馬聞而嘆曰昔¶
年種柳依依漢南今看揺落悽愴江潭樹猶如此人何¶
以堪(桓大司馬桓溫也桓温别傳曰温字子元譙國龍/亢人也興寜九年以溫克復舊京肅靜華夏進都)¶
(督中外諸軍事侍中大司馬世説曰桓公北征經金城/見前為琅邪時種柳皆巳十圍慨然嘆曰木猶如此人)¶
<pb:KR4b0018_WYG_003-45b>¶
(何以堪攀枝執條泫然流淚晉書曰桓溫自江陵北行/經少時所種柳處皆十圍蹵然嘆曰木猶如此人何以)¶
(堪按桓溫為桓𤣥之父仲文為東陽太守在桓𤣥既敗/之後子山所賦皆發巳意假殷仲文以起賦端末引淮)¶
(南王桓司馬以致一篇/之意不必其同時也)¶
　　傷心賦(并序/)¶
　　　(傷心賦者雖傷弱子亦悼亡國也楚辭曰目極/千里傷心悲魂兮歸来哀江南子山二賦取諸)¶
　　　(此/焉)¶
予五福無徵三靈有譴(尚書洪範云九曰嚮用五福孔/傳曰言天所以嚮勸人用五福)¶
(徵驗也又洪範云曰休徴孔傳云敘美行之驗也班固/典引曰答三靈之繁祉注云三靈天地人也説文曰譴)¶
<pb:KR4b0018_WYG_003-46a>¶
(謫問也聲/去戰切)至於繼體多從夭折(左傳成二年説鄭靈公/早死云夭子蠻又昭十)¶
(九年子産云札瘥夭昏是夭為少死也尚書六極一曰/凶短折孔安國曰短未六十折未三十疏云鄭𤣥以為)¶
(凶短折皆是夭枉之名未昏曰折漢書五行志云草木/曰折一曰凶夭是也兄喪弟曰夭父喪子曰折並與孔)¶
(不同夭於表反折/時設反又之舌反)二男一女並得勝衣金陵喪亂相守¶
亡没(金陵喪亂葢指太清/二年侯景之亂也)羇旅關河倏然白首(謂留魏/不歸也)¶
苗而不秀頻有所悲(世説曰王戎子萬有/大成之風苖而不秀)一女成人一¶
長(一作/外)孫孩穉奄然𤣥壤何痛如之既傷即事追悼前¶
亡(既傷即事者傷其去梁即魏不能復歸也追悼前/亡者傷今一女一孫并悼前金陵亡没之男女也)惟¶
<pb:KR4b0018_WYG_003-46b>¶
覺傷心遂以傷心為賦若夫入室生光非復企及夾河¶
為郡前途逾逺(孝子傳曰後漢汝南應樞生四子見神/光照社樞見光以問卜人卜人曰此天)¶
(符也子孫其興乎乃探得黄金自是諸子宦學並有才/名至瑒七世通顯漢書杜周傳曰始杜周為廷史有一)¶
(馬及久任事列三公而兩子/夾河為郡守家貲累巨萬矣)婕妤有自傷之賦揚雄有¶
哀祭之文(漢書曰孝成班婕妤帝初即位選入後宫始/為少使俄而大幸為婕妤居増成舍再就舘)¶
(有男數日失之其後趙飛燕姊娣嬌妒婕妤退處深宫/作賦自傷悼漢書曰揚雄字子雲蜀郡成都人也好詞)¶
(賦常怪屈原文過相如至不容作離騷自投江而死悲/其文讀之未甞不流涕也以為君子得時則大行不得)¶
(時則龍蛇遇不遇命也何必沉身哉乃作書徃徃摭離/騷而反之自岷山投諸江流以弔屈原名曰反離騷又)¶
<pb:KR4b0018_WYG_003-47a>¶
(旁離騷作重一篇名曰廣騷又旁惜誦以下至懷沙一/巻名曰畔牢愁贊曰王莽簒位雄以耆老次轉為大夫)¶
(雄恬於勢利欲求文章成名於後世作太𤣥法言又按/雄子揚烏九齡而通𤣥文早卒法言所謂吾家童烏育)¶
(而不苖者也/注見下文)王正長有北郭之悲謝安石有東山之恨¶
(臧榮緒晉書曰王讚字正長義烏人博學有俊才辟司/空掾歴散騎侍郎有詩云朔風動秋草邊馬有歸心胡)¶
(寜久分析靡靡忽至今王事離我心殊隔過商參又云/人情懷舊鄉客鳥思故林又晉書曰謝安字安石始有)¶
(東山之志後嚴命屢臻勢不獲已始就桓公司馬安雖/受朝寄然東山之志始末不渝每形於言色有二子瑶)¶
(琰瑶襲爵官至瑯邪王友早/卒子該嗣終東陽太守無子)斯既然矣(言班揚王謝諸/人或以失寵自)¶
(傷或以不遇哀祭或在北郭而懷歸或處東山/而被命又並有夭折之事若此者既為傷心矣)至若曹¶
<pb:KR4b0018_WYG_003-47b>¶
子建王仲宣(魏志曰陳思王植字子建善屬文封平原/侯徙封臨菑侯貶爵安鄉侯改封鄄城侯)¶
(立為王徙封雍丘浚儀改還雍丘徙封東阿封為陳王/植每欲求别見獨談論及時政幸冀試用不能得既還)¶
(悵然絶望又以前過事復減半十一年中而三徙都常/汲汲無歡遂發疾薨時年四十一曹子建集中有金瓠)¶
(哀辭其序云金瓠予之首女雖未能言固已授色知心/矣生十九旬而夭折乃作此辭有行女哀辭其序云行)¶
(女生於季秋而終於首夏三年之中二子頻喪又魏志/曰王粲字仲宣山陽高平人也獻帝西遷徙居長安以)¶
(西京擾亂之荆州依劉表表卒太祖辟為丞相掾賜爵/關内侯拜侍中建安二十二年卒粲二子為魏諷所引)¶
(誅後絶注云文章志曰太祖時征漢中聞粲子死歎曰/孤若在不使仲宣無後按植與粲有贈答七哀詩謂痛)¶
(而哀義而哀感而哀怨而哀耳目聞見而哀口歎而哀/鼻酸而哀也又按王粲著傷夭賦曰惟皇天之賦命實)¶
<pb:KR4b0018_WYG_003-48a>¶
(浩蕩而不均或老終以長世或昏夭而夙冺物雖存而/人亡心惆悵而長慕哀皇天之不惠抱此哀而何愬求)¶
(魄神之形影差幽冥而弗迕淹伭徊以想像心/彌結而紆縈晝忽忽其若昏夜炯炯而至明)傅長虞¶
應徳璉(王隱晉書曰傅咸字長虞北地泥陽人也拜太/子洗馬後為司𨽻校尉薨咸贈何邵王濟詩序)¶
(云歴試無效且有家艱魏志曰汝南應瑒字徳璉太祖/辟為丞相掾屬轉為平原侯庶子後為五官將文學瑒)¶
(集有别詩二首云朝雲浮四海日暮歸故山行役懷舊/土悲思不能言悠悠渉千里未知何時旋浩浩長流水)¶
(九折東北流晨夜赴滄海海流亦何抽逺適萬/里道歸來未有由臨河累太息五内懷傷憂)劉韜之¶
母任延之親(晉劉韜母孫氏悼艱賦曰伊稟命之不辰/遭天難之靡忱夙無父之何怙哀壅悴以)¶
(抽心云云見藝文類聚後漢書曰任延字長孫南陽宛/人也為九江太守産子者始知種姓咸曰使我有是子)¶
<pb:KR4b0018_WYG_003-48b>¶
(者任君也多名子為任按下文書翰傷切數語任延當/作任咸潘岳集任澤蘭哀辭曰澤蘭者任子咸之女也)¶
(渉三齡未没喪而殞遂為其母辭/又寡婦賦云孤女藐焉始孩是也)書翰傷切文辭哀痛¶
千悲萬恨何可勝言(言曹子建諸君並/有悲怨之詞也)龍門之桐其枝¶
已折巻施之草其心實傷(枚乗七發曰龍門之桐髙百/尺而無枝爾雅曰巻施草拔)¶
(心不死郭注云宿莽也離騷云夕搴中洲之宿/莽王逸云草冬生不死者楚人名之曰宿莽)嗚呼哀¶
哉¶
賦曰悲哉秋風揺落變衰(宋玉九辨曰悲哉秋之為氣/也蕭瑟兮草木揺落而變衰)¶
(衰所/追切)魂兮逺矣何去何依(宋玉招魂曰魂兮/來歸去君之恒幹)望思無望¶
<pb:KR4b0018_WYG_003-49a>¶
歸来不歸(三輔黄圖曰武帝寤戾太子無辜被殺作思/子宫為歸来望思之臺於湖漢書亦云顔師)¶
(古注曰言已望而思之庶太子之魂歸来也其臺在今/湖城縣之西閿鄉之東基址猶存招魂云魂兮歸来又)¶
(云歸来/歸来)未逹東門之意空懼西河之譏(列子曰魏有東/門呉者子死而)¶
(不憂人怪問之曰吾無子時不憂今子死乃與無子時/同吾何憂也禮記曰子夏哭其子而喪明曾子弔之曰)¶
(朋友喪明則哭之曾子哭子夏亦哭曰天乎予之無罪/也曾子怒曰商汝何無罪也吾與汝事夫子於洙泗之)¶
(間退而老於西河之上使西河之民疑汝於夫子爾罪/一也喪爾親使民未有聞焉爾罪二也喪爾子喪爾明)¶
(爾罪三也子夏投其杖/而拜曰吾過矣吾過矣)在昔金陵天下喪亂王室板蕩¶
生民塗炭兄弟則五郡分張父子則三州離散(梁書武/帝紀曰)¶
<pb:KR4b0018_WYG_003-49b>¶
(太清二年冬十月已酉侯景自横江濟采石辛亥景師/至京哀江南賦所謂戊辰之年建亥之月大盜移國金)¶
(陵瓦觧者也郡國志曰丹陽郡秣陵其地本金陵秦始/皇改建安十六年孫權改曰建業十七年城石頭建業)¶
(梁之所都故云金陵詩大雅曰上帝板板下民卒癉毛/云板反也癉病也言厲王為政反先王之道下人盡病)¶
(也又蕩之什曰蕩蕩上帝下民之辟鄭箋云蕩蕩法度/廢壞之貌塗炭見尚書應休璉與從弟書曰濟蒸人於)¶
(塗炭吕向曰塗泥也炭猶火也言人如墜泥火欲濟之/令出甚難也五郡兄弟三州父子俱詳見哀江南賦注)¶
地鼎沸於袁曹人豺狼於楚漢(袁曹袁紹曹操也楚漢/項藉漢髙帝也注見竹)¶
(杖賦喻侯景作亂天下分爭生民荼毒有如袁曹官度/楚漢鴻溝矣王子年拾遺記曰禹鑄九鼎當夏桀之時)¶
(鼎水忽沸後漢書朱穆上書曰養魚於沸鼎之中漢書/杜文謂孫寶曰豺狼當路孫楚為石仲容與孫皓書曰)¶
<pb:KR4b0018_WYG_003-50a>¶
(豺狼抗爪牙之毒吕延濟曰豺/狼惡獸喻亂賊也以喻侯景矣)或有擁樹罹災藏衣遭¶
難(或有以下言喪亂時男女亡没也史記夏侯嬰傳曰/項羽大破漢軍漢王欲棄孝惠魯元嬰常收竟載之)¶
(徐行面雍樹乃馳卒得脱而致孝恵魯元於豐蘇林曰/南陽人謂抱小兒為雍樹面者大人以面首向臨之小)¶
(兒抱大人頸似縣樹也漢書師古注曰面偕也雍抱持/之言取兩兒令面背已而抱持之以馳故云面雍樹馳)¶
(雍讀曰擁藏衣疑作載衣即斯干之詩所謂載衣之裳/載衣之裼列女傳云魯孝義保孝公稱之保母伯御殺)¶
(懿公自立求稱將殺之保乃衣其子以稱之衣卧於稱/處伯御殺之保抱稱以逃史記程嬰取他兒負之衣以)¶
(文葆匿山中皆/似藏衣遭難也)未設桑弧先空柘館(禮記曰國君太子/生三日卜士負之)¶
(射人以桑弧蓬矢六射天地四方又見左傳漢書班婕/妤賦曰痛陽禄與柘館兮仍襁褓而離災服䖍曰二舘)¶
<pb:KR4b0018_WYG_003-50b>¶
(名也生子此舘皆失之也/師古曰二觀並在上林中)人惟一丘亭遂千秋(春秋説/題辭曰)¶
(丘者墓也廣雅云小陵曰丘潘岳傷弱子序曰三月壬/寅弱子生五月之長安壬寅次於新安之千秋亭甲辰)¶
(而弱子夭乙已𦵏於亭東西征賦亭/有千秋之號子無七旬之期是也)邊韶永恨孫楚長¶
愁(邊韶後漢時人永恨未詳疑指無子或喪子事後漢/書曰邊韶字孝先陳留浚儀人也以文學知名教授)¶
(數百人曾晝日假卧弟子私嘲之曰邊孝先腹便便懶/讀書晝日眠韶應時對曰邊為姓孝為字腹便便五經)¶
(笥但欲眠思經事寐與周公通夢静與孔子同意師而/可嘲出何典記嘲者大慙後為陳相卒於官著詩頌碑)¶
(銘書䇿凡十五篇晉書曰孫楚字子荆太原中都人也/按孫楚有和氏外孫道生哀文又有和氏外孫小同哀)¶
(文本賦序一作一外孫孩穉似引此又晉/書云三子衆洵纂衆及洵俱未字而早終)張壯武之心¶
<pb:KR4b0018_WYG_003-51a>¶
疾羊南城之淚流(晉書曰張華字茂先范陽方城人也/論前後忠勲進封壯武郡公為司空)¶
(初華所封壯武郡有桑化為柏識者以為不祥又華舍/及監省數有妖怪少子韙以中台星坼勸華遜位華不)¶
(從曰天道𤣥遠惟脩徳以應之耳不如静以待之以應/天命及趙王倫孫秀將廢賈后詐稱詔召華遂害之韙)¶
(儒博曉天文散騎侍郎同時遇害云張壯武者稱其所/封之郡名也壯武本漢宋昌所封史記云封宋昌為壯)¶
(武侯是也晉以其地封張華矣括地志云壯武故城在/萊州即墨縣西六十里古萊夷國有漢壯武縣故城晉)¶
(書曰羊祜字叔子泰山南城人也位至公而無子幽明/錄曰羊祜有一兒五六嵗端明可喜掘墓之後兒即亡)¶
(晉書地理志云泰山郡有南武城祜封南/城侯又南城人故曰羊南城稱其邑居也)痛斯傳體尋¶
茲世載天道斯慈人倫此愛膝下龍摧掌中珠碎芝在¶
<pb:KR4b0018_WYG_003-51b>¶
室而先枯蘭生庭而蚤刈(爾雅郭注云芝一嵗三華瑞/草晉書曰謝安甞戒約子姪)¶
(曰子弟亦何豫人事而正欲使其佳𤣥答曰譬如芝蘭/玉樹欲使其生於庭階耳左傳宣二年曰初鄭文公有)¶
(賤妾曰燕姞夢天使與之蘭曰以是為而子既而文公/見之與之蘭而御之辭曰妾不才幸而有子將不信敢)¶
(徵蘭乎生穆公名之曰蘭及穆公有疾曰蘭死吾其/死乎吾所以生也刈蘭而卒刈倪制切音藝割也)命¶
之脩短哀哉已滿(脩短長短也潘岳西征賦曰生有脩/短之命東征賦曰脩短之運愚智同)¶
(班固覧海賦曰運/之脩短不豫期也)鶴聲孤絶猿吟腸斷(崔豹古今注曰/别鶴操商陵牧)¶
(子所作也娶妻五年而無子父兄為之改娶妻聞之中/夜起而悲嘯牧子聞之愴然而悲乃援琴歌之曰將乖)¶
(比翼隔天端山川幽逺路漫漫攬衣不寐食忘餐世說/曰桓公入蜀至三峽中部伍中有得猿子者其母緣岸)¶
<pb:KR4b0018_WYG_003-52a>¶
(哀號行百餘里不去遂跳上船至便即絶破/視其腹中腸皆寸寸斷公聞之怒命黜其人)嬴博之間¶
路似新安(漢書劉向曰延陵季子適齊而返其子死於/嬴博之間穿不及泉歛以時服封墳掩坎其)¶
(髙可隱而號曰骨肉復歸乎土魂氣則無不之也夫嬴/博去呉千里季子不歸葬孔子徃觀之曰延陵季子於)¶
(禮合矣事出禮記師古曰嬴博二邑在泰山潘岳西征/賦曰夭赤子於新安坎路側而瘞之又傷弱子辭序曰)¶
(予之長安次於新安千秋亭而/弱子夭感嬴博之哀乃傷之)藤緘轊櫝枿掩虞棺不¶
封不樹惟棘惟欒(魏志文帝紀曰其告郡國給槥櫝殯/歛裴松之注云槥音衛漢書髙祖令)¶
(曰士卒從軍死者為槥歸其縣應劭曰槥小棺也今謂/之櫝應璩百一詩曰轊車在道路征夫不得休禮記曰)¶
(周人以有虞氏之瓦棺葬無服之殤轊與槥古字通轊/櫝小棺也虞棺瓦棺也藤緘枿掩謂為蔓草所縈掩以)¶
<pb:KR4b0018_WYG_003-52b>¶
(無梢之木也魏都賦曰林不槎枿薛綜曰斬而復生曰/枿吕良曰枿斬去木梢也易曰古之葬者厚衣之以薪)¶
(藏之中野不封不樹顔師古劉向傳注云不封謂不聚/土為墳也不樹謂不種樹也爾雅曰終牛棘郭璞注云)¶
(馬棘也其刺粗而長雍門周曰墳/墓生荆棘欒盧官切音鸞木似蘭)天慘慘而無色雲蒼¶
蒼而正寒(王仲宣登樓賦曰天慘慘而無色春秋文耀/鉤曰楚有蒼雲如霓郭璞爾雅注曰天形穹)¶
(隆其色/蒼蒼)况乃流寓秦川飄颻播遷(况乃以下自序奉使/西魏羇留長安也秦)¶
(川西魏地也隴頭歌有遥望秦川/之句趙至書曰飄颻逺遊之士)從官非官歸田不田¶
(沈約和謝宣城詩曰從宦非宦侣官音宦左傳曰官三/年矣亦讀為宦又如字世説曰劉尹之没孫興公為之)¶
(誄曰居官無官之事作事無/事之心張平子著歸田賦)對玉關而羇旅坐長河而¶
<pb:KR4b0018_WYG_003-53a>¶
暮年(漢書西域傳曰阸以玉門陽關後漢班超曰但/願生入玉門關江淹别賦曰去復去兮長河湄)已¶
觸目於萬恨更傷心於九泉(自言鄉關之思已屬萬恨/更兼悼亡其心愈傷也晉)¶
(書胡奮曰吾一女入於九天一子入/於九地説文曰地有九重故曰九泉)至如三虎二龍三¶
珠兩鳯(三輔決録曰賈彪兄弟三人並有高名彪最優/故天下稱曰賈家三虎偉節最怒世説曰謝子)¶
(微見許子將兄弟弱冠時則曰平輿之淵有二龍焉三/珠未詳山海經三珠樹生赤水上北齊書崔陵侍中弟)¶
(仲文銀青光祿大夫同/日拜受時云兩鳯連飛)並有山澤之靈各入熊羆之夢¶
(周易說卦曰山澤通氣詩曰吉夢維何維熊維羆維熊/維羆男子之祥箋云熊羆在山陽之祥也故生男爾雅)¶
(曰羆似熊/而黄色)望隴首而不歸出都門而長送(辛氏三秦記/曰隴西關其)¶
<pb:KR4b0018_WYG_003-53b>¶
(坂九廻不知髙㡬里欲上者七日乃越髙處可容百餘/家下處數十萬户其上有淸水回注俗歌曰隴頭流水)¶
(鳴聲幽咽遥望秦川肝腸斷絶去長安千里望秦川如/帶關中人上隴者還望故鄉悲思而歌則有絶死者漢)¶
(書曰上徵臨江王榮榮行祖於江陵北門上車軸折父/老曰吾王不返矣按元帝時都江陵故臨江王所治都)¶
(門長送當引此事二語謂已使西魏遂不復歸序所謂/羇旅關河倏然白首者也此下言一女一孫奄然𤣥壤)¶
(之事/矣)對寶盌而痛心撫𤣥經而流慟(孔氏志怪曰盧充/者范陽人家西三)¶
(十里有崔少府墓充先冬至一日出家西獵見一麞舉/弓而射即中之麞倒而復起充逐之不覺遠忽見一里)¶
(門如府舍門中一鈴下有唱家前充問此何府也答曰/少府府也充曰我衣惡唱得見貴人即有人提襆新衣)¶
(迎之充著盡可體便進見少府展姓名酒炙數行崔曰/近得尊府君書為君索小女婚故相延耳即舉書示充)¶
<pb:KR4b0018_WYG_003-54a>¶
(充父亡時雖小然已見父手迹便欷歔無辭崔即敕内/令女郎莊嚴使充就東廊充至婦已下車立席頭共拜)¶
(為夫婦三日畢還見崔崔曰君可歸矣女有娠相生男/當以相還生女當留自養敕外嚴車送客崔送至門執)¶
(手零涕離别之感無異生人復致衣一襲被褥一副充/便上車去如電追須臾至家家人相見推問知崔是亡)¶
(人而入其墓道以懊惋居四年三月三日臨水戲忽見/一犢車乍浮乍没既上岸充徃開車後户見崔氏女與)¶
(三嵗男兒共載充見之欣然欲捉其手女舉手指後車/曰府君見人即見少府充徃問訊女抱兒還充又與金)¶
(盌别并贈詩曰煌煌靈芝質光麗何猗猗華豔當時顯/嘉異表神竒含英未及秀中夏罹霜萎榮曜長幽滅世)¶
(路永無施不悟隂陽運哲人忽来儀㑹淺離别速皆由/靈與祗何以贈予親金盌可頥兒愛恩從此别斷絶傷)¶
(肝脾充取兒盌及詩忽不見二車處將兒還四坐謂是/鬼魅僉遥唾之形如故問兒誰是汝父兒逕就充懷衆)¶
<pb:KR4b0018_WYG_003-54b>¶
(初怪惡傳省其詩慨然嘆死生之𤣥通也充詣市賣盌/髙舉其價不欲速售冀有識者歘有一老婢問充得盌)¶
(之由還報其大家即女姨也道視之果是謂充曰我姨/姊崔少府女未嫁而亡家親痛之贈一金盌著棺中今)¶
(視卿盌甚似得盌本末可得聞不充以事對即詣充家/迎兒兒有崔氏狀又似充貌姨曰我舅甥三月末間産)¶
(父曰春煙溫也願休强也即字溫休溫休葢幽婚也其/兆先彰矣兒遂成為令器歴數郡二千石皆著績後生)¶
(植為漢尚書植子毓為魏司空冠葢相承至今也亦見/干寶捜神記桓譚新論曰揚雄作𤣥書以為𤣥者天也)¶
(道也言聖賢制法作事皆引天道以為本統而因附續/萬類王政人事法度攷宓羲氏謂之易老子謂之道孔)¶
(子謂之元而揚雄謂之𤣥𤣥經三篇以紀天地人之道/立三體有上中下如禹貢之陳三品三三而九因以九)¶
(九八十一故為八十一卦以四為數數從一至四重累/變易竟八十二而篇不可損益以三十五蓍揲之𤣥經)¶
<pb:KR4b0018_WYG_003-55a>¶
(五十餘言而傳十二篇也揚子法言曰育而不/苖者其吾家之童烏乎九齡而予我以𤣥文)石華空¶
服犀角虛篸(謝靈運詩曰揚帆采石華臨海志曰石華/附石可啖郭璞曰犀頭似猪痺脚一角在)¶
(頭也抱樸子曰通天犀能殺毒續齊諧記/曰蔣潛至不期縣露一尸頭著通天犀纛)風無少女草¶
不宜男(管輅别傳曰輅與倪清河相見既刻雨期至日/向暮了無雲氣衆人並嗤輅輅言樹上已有少)¶
(女微風樹間隂鳥和鳴又少男風起衆鳥和翔其應至/矣須臾果有艮風鳥鳴風雲並興𤣥氣四合大雨河傾)¶
(見魏志管輅傳裴松之注魏志云管輅字公明平原人/也本草曰萱草亦名宜男周處風土記云婦妊佩此花)¶
(則生/男子)烏毛徒覆獸乳空含(師曠禽經曰慈烏反哺張華/注慈烏曰孝烏長則反哺其)¶
(母大嘴烏否蔡邕曰烏反哺之鳥至孝之應也春秋繁/露曰羔飲其母必跪類知禮者公羊傳何休注云乳必)¶
<pb:KR4b0018_WYG_003-55b>¶
(跪而/受之)震為長男之宫巽為長女之位在我生年先凋此¶
地(周易説卦曰震一索而得男故謂之長男巽/一索而得女故謂之長女傷已男女凋零也)人生㡬¶
何百憂俱至二王(當作/何)奉佛二郗奉道必至有期何能¶
相保(世說二郄奉道二何奉佛以財賄謝中郎云二郄/諂於道二何佞於佛劉孝標注云中興書曰郄暗)¶
(及弟曇奉天師道晉陽秋曰何充性好佛道崇脩佛寺/供給沙門以百數久在揚州徵役吏民功賞萬計是以)¶
(為遐邇所譏充弟準亦精勤惟讀佛經營治寺廟/而巳矣言雖奉佛奉道至生死之期不能相保也)悽其¶
零零䬃焉秋草(楚辭王逸注曰草死曰零木死曰/落説文曰䬃翔風也聲蘇合切)去矣¶
黎民哀哉仲仁(異苑曰賈充字公閭妻郭氏為人凶妒/生兒犂民年始三嵗乳母抱之當閣犂)¶
<pb:KR4b0018_WYG_003-56a>¶
(民見充外入喜笑充就乳母懷中嗚撮郭遥見謂充愛/乳母即鞭殺之兒恒啼泣不食他乳經日遂死郭於是)¶
(終身無子晉書曰賈充子黎民生四嵗而卒仲仁疑即/仲雍曹子建仲雍哀辭曰曹喈字仲雍魏太子之仲子)¶
(也三月而生/五月而死)冀羊祜之前識期張衡之後身(晉書羊祜/傳曰祜年)¶
(五嵗時令乳母取所弄金環乳母曰汝先無此物祜即/詣鄰人李氏東垣桑樹中探得之主人驚曰此吾亡兒)¶
(失物也云何持去乳母具言之李氏悲惋時人異之謂/李氏子則祜之前身也蔡邕别傳曰張衡死月餘邕母)¶
(始懷孕此二人才貎甚相/類時人云邕是衡之後身)一朝風燭萬古埃塵丘陵兮¶
何忍能留兮㡬人(淮南子曰人生於世倏爾而止如風/火之燭説文曰埃塵也聲烏開切廣)¶
(雅云小陵為丘郭璞/爾雅注云陵大阜也)¶
<pb:KR4b0018_WYG_003-56b>¶
　　象戲賦¶
　　　(周書武帝紀云天和三年帝制象經成集百僚/講說集中有進象經賦表云伏讀聖製象經并)¶
　　　(觀象戲是也北史王褒傳云武帝作象經令褒/注之引據該洽甚見稱賞象戲之制其法不傳)¶
　　　(以賦按之葢彈棊格五六博之遺意也楚辭曰/琨蔽象棊有六博王逸曰以琨蔽作箸象牙為)¶
　　　(棊疑本此為象戲矣彈棊之制乃蹴鞠所變始/自漢成帝帝好蹴鞠羣臣以為勞體非尊者所)¶
　　　(宜可擇似而不勞者劉向奏彈棊以獻之魏文/帝為之特妙用手巾角拂之無不中者其局以)¶
　　　(石為之方五尺中心髙似葢形如覆盂上圓下/方兩人對局白黑棊各六枚先列棊相當更先)¶
　　　(彈也梁簡文彈棊論序有完五全六八反四角/之説格五之戲格五簺也行棊相塞謂之簺簺)¶
<pb:KR4b0018_WYG_003-57a>¶
　　　(有四采簺白乘五至五即格不得行前書吾丘/壽王後漢梁冀皆善為之六博之戲投六箸行)¶
　　　(六棊用十二棊六棊白六棊黑所擲頭謂之瓊/瓊有五采刻為一畫者謂之塞刻為二畫者謂)¶
　　　(之白刻為三畫者謂之黑一邊不刻五塞之間/謂之五塞見於宋玉王逸鮑宏諸家今按賦中)¶
　　　(局取諸乾坤以為輿二章明是上圓下方類彈/棊局矣又按從月建而左轉起黄鍾而順行蓋)¶
　　　(取十二之數明是用十二棊也歴諦傳記象戲/之法蓋本諸此依文即事難可復㝷又按周史)¶
　　　(及子山序賦明是武帝所制增衍之餘即為創/造是用設此圖經并鳩觀試未必一如舊制今)¶
　　　(之雙六頗類古法而其數不侔愧非張華博物/胥臣多聞上追覆局之能直擬看碑之識安能)¶
　　　(别其行/陣也乎)¶
<pb:KR4b0018_WYG_003-57b>¶
觀夫造作權輿皇王厥初(觀夫以下言萬物初生天地/開闢於是聖人起而制作也)¶
(爾雅曰權輿始也萬物皆含胎長養之時莊子云廣成/子謂黄帝曰得吾道者上為皇而下為王詩曰厥初生)¶
(民/)法凝隂於厚徳仰冲氣於清虛(易曰履霜堅冰隂始/凝又曰君子以厚徳)¶
(載物乾鑿度曰/清輕者上為天)於(當有/是字)綠簡既開丹局直正(淮南子曰/河出丹書)¶
(洛出綠圖喻武帝制此象經/如河圖洛書聖人之作也)理洞研幾原窮作聖(繫辭/曰夫)¶
(易者聖人之所以/極深而研㡬也)若扣洪鐘如縣明鏡(世説龎士元曰/若不一扣洪鐘)¶
(伐雷鼓則不識其音響也淮南子曰誠得清明之士執/𤣥鏡於心照物明白不為古今易意攄舒明指以示之)¶
(闔棺不恨矣以言聖人才智用之/不窮如洪鐘任扣明鏡匪疲也)白鳯遥臨黄雲髙映¶
<pb:KR4b0018_WYG_003-58a>¶
(左傳郯子曰我髙祖少皥摰之立也鳯鳥適至故紀於/鳥為鳥師而鳥名黄帝氏以雲紀故為雲師而雲名後)¶
(漢書賈逵曰左氏以為少皥氏代黄帝即圖讖所謂帝/宣也注河圖曰大星如虹下流華渚女節意感生白帝)¶
(朱宣宋均注曰朱宣少皥氏也以白帝朱宣有鳯瑞故/云白鳯黄帝受命有雲瑞故云黄雲服䖍曰黄帝以雲)¶
(名官中官/為黄雲)可以變俗移風可以涖官行政(言此戲雖小/可以喻大著)¶
(以為經如古聖鳥官/雲紀可以圖治也)是以局取諸乾仍圖上𤣥月輪新¶
滿日暈重圓摸羽林之華蓋寫明堂之璧泉(言其局上/圓以象天)¶
(也王褒象經序云一曰法天以觀其象天日月星是也/二曰地理以法其形地水火木金土是也三曰隂陽以)¶
(順其本陽數為先本于天隂數為先本於地是也按此/云象天日月星下文言法地甘泉賦曰將郊上𤣥張揖)¶
<pb:KR4b0018_WYG_003-58b>¶
(廣雅曰暈捲也氣在外捲結之也日月俱然天官書曰/虛南有衆星曰羽林天軍晉書天文志曰華蓋九星所)¶
(以覆蔽帝座天子之華蓋象之漢書平帝紀曰安漢公/奏立明堂璧廱應劭曰明堂布政之官上圓下方璧廱)¶
(者象璧圜雍之以/水象教化流行)坤以為輿剛柔巻舒若方鏡而無影¶
似空城而未居(言其下方以法地也易曰坤為輿宋玉/大言賦曰方地為車説卦曰立地之道)¶
(曰柔與剛注言其形也西京雜記曰髙祖咸陽宫得方/鏡表裏有明人來照之影不例見以手捧心可見腸胃)¶
(五臟厯然無疑言其形若方鏡也空城未居/謂未甞投箸行棊之時如空城未居人也)促成文之¶
畫亡靈龜之圖馬麗千金之馬符明六甲之符(成文如/刻為一)¶
(畫二畫三畫之類言刻畫成文如古龜龍之圖棊箸等/類又如兵馬行陣須人用之也淮南子曰馬之似鹿者)¶
<pb:KR4b0018_WYG_003-59a>¶
(千金漢武内傳有五帝六甲左右靈飛/之符抱樸子曰立夏帶六壬六甲之符)於是搢笏當次¶
依辰就席(於是以下謂人用之也晉書輿服志曰古者/貴賤皆執笏其有事則搢之於腰帶所謂搢)¶
(紳之士者搢笏而垂紳也當次就席謂兩人對局之始/列棊相當也如楚辭分曹並進之説王逸云分曹列偶)¶
(並進技巧投箸行棊轉/相遒廹使不得擇行也)廻地理於方珪轉天文於圓璧¶
(周禮曰王執鎮珪鄭注云鎮安也所以安四方周禮又/云以蒼璧禮天鄭注云璧圜象天也方珪圓璧言局之)¶
(下方上圓廻轉言旋/轉於局中類彈棊矣)分荆山之美玉數藍田之珉石(王/逸)¶
(曰琨玉蔽博箸是謂以玉飾之也曹子建七啓錯以荆/山之玉范子計然曰玉英出藍田説文曰珉石之美者)¶
南行赤水之符北使𤣥山之策居東道而龍青出西關¶
<pb:KR4b0018_WYG_003-59b>¶
而馬白(南北東西蓋指四角謂行棊也王褒象經序曰/四時以應其序東方之色青其餘三色例皆如)¶
(之與此赤黒青白配南北東西同赤水即丹水六韜曰/堯與有苖戰於丹水之陽高誘曰丹水在南陽浦崖𤣥)¶
(山未詳疑即𤣥女授黄帝九宫戰法禮記曰左青龍而/右白虎青龍在左故云東道天文志曰東方蒼龍宿揚)¶
(子太𤣥曰東動青龍光離於淵范望注曰青龍在東方/故言東動也桓譚新論曰公孫龍常爭論曰白馬非馬)¶
(人不能屈後乘白馬無符傳欲出/關關吏不聽此虛言難以奪實也)既舒𤣥象聊定金枰¶
(𤣥象天象也小爾雅方言云/所以投博謂之枰枰局也)昭日月之光景乗風雲之¶
性靈取四方之正色用五徳之相生(格五簺有四采簺/白乗五至五即格)¶
(不得行四方正色謂四采也五徳相生若格五也王褒/象經序曰算數以通其變俯仰則為天地日月星變通)¶
<pb:KR4b0018_WYG_003-60a>¶
(則為水火金木土是也今之/雙六亦至五即格不得行)從月建而左轉起黄鍾而¶
順行(謂十二棊也言用此十二棊左轉右行如一嵗之/十有二月黄鍾之有十二律也若用二十四棊則)¶
(白黒各有十二矣李頎彈棊歌曰藍田美石清如砥白/黑相分十二子韋應物歌云圓天方地局二十四氣子)¶
隂翻則顧兔先出陽變則靈烏獨明(魚豢典略曰兔者/明月之精博物志)¶
(曰兔望月而孕春秋元命苞曰/陽成於三故日中有三足烏)况乃豫遊仁壽行樂徽¶
音水影揺日花光照林乍披圖而久玩或開經而熟㝷¶
雖復成之以手終須得之於心(言帝於宴遊之暇觀象/經而為此戲惟其得心)¶
(始應手也晉書陸機與弟雲書曰仁夀殿前有大/方銅鏡知仁夀殿名也洛陽宫殿簿有徽音殿)乃有¶
<pb:KR4b0018_WYG_003-60b>¶
龍燭銜花金爐浮氣月落桂垂星斜柳墜猶豫樞機嫌¶
疑涇渭顧望廻惑心情怖畏應對坎而衝離或當申而¶
取未(楚辭曰日晏不到燭龍何照山海經曰鍾山之神/曰燭隂郭璞曰即燭龍也魏武上雜物疏曰御物)¶
(三十種有純金香爐一枚雪賦曰燎薫爐兮炳明燭顔/師古曰猶豫獸名也爾雅曰猶如&KR1393;善登木此獸性多)¶
(疑慮常居山中忽聞有聲即恐有人且来害之每豫上/樹久之無人然後敢下須臾又上如此非一故不决者)¶
(稱猶豫焉一曰隴西俗謂犬子為猶犬隨人行毎豫在/前待人不得又來迎候故云猶豫也&KR1393;音几易鄭注曰)¶
(樞謂户樞機謂弩牙毛詩傳曰涇渭相入而清濁異王/褒象經序曰律吕以先其氣在子取未在午取丑八卦)¶
(以定其位至震取兑至離取坎錯綜参伍細玩熟尋不/知至離取坎在子取未臨戲象形如對坎卦而衝離卦)¶
<pb:KR4b0018_WYG_003-61a>¶
(或當申時而/取未時也)¶
　　春賦¶
　　　(春賦以下庾子山仕南朝時為東宫學士之文/也滕王逌開府集序以為太清值亂離之後承)¶
　　　(聖遭軍火之餘揚都有集百不一存江陵之文/無遺一字所撰止入魏以來爰洎周代著述合)¶
　　　(二十巻今集中所載頗雜南朝舊文殆逌所云/揚都之集百不一存者耶當宇文集序之日地)¶
　　　(限南北故所撰止魏周時文及隋唐一統之後/其江南遺藁時或猶存好事者増入舊編今之)¶
　　　(所謂庾子山集其非滕王故本可知也且子山/自入魏而後大抵皆離愁之作觸景傷懷似此)¶
　　　(諸賦辭傷輕艶恐非羇臣所宜觀其文氣略與/梁朝諸君相似晉安湘東所賦題頗類之蓋當)¶
<pb:KR4b0018_WYG_003-61b>¶
　　　(時宫體之文徐庾並稱者也至其歴魏仕周閔/姬思亳得南朝之精微窮北方之枝葉蓋有騷)¶
　　　(人之風非孝穆所能及也於詩亦然今皆附攄/管見為之列序諸篇謂是在梁之作云爾  梁)¶
　　　(簡文帝集中有晩春賦元帝集有春賦賦中多/有類七言詩者唐王勃駱賔王亦嘗為之云效)¶
　　　(庾體明是梁朝宫中/庾子山創為此體也)¶
宜春苑中春巳歸披香殿裏作春衣(史記司馬相如傳/曰上還過宜春宫)¶
(正義曰括地志云秦宜春宫在雍州萬年縣西南三十/里宜春苑在宮之東杜之南始皇本紀云葬二世宜春)¶
(苑中三輔黄圖曰宜春宫本秦之離宮在長安城東南/杜縣東近下杜又有宜春下苑在京城東南隅荆楚嵗)¶
(時記曰立春之日悉剪綵為鷰戴之帖宜春二字傅咸/鷰賦曰御青書以贊時著宜春之嘉祉皆取宜春之義)¶
<pb:KR4b0018_WYG_003-62a>¶
(也西都賦曰披香發越黄圖云武帝時後宫八區有披/香殿飛燕外傳曰宣帝時披香博士淖方成白髮教授)¶
(宫中號淖夫人是漢宮闕名有披香殿也論語包咸注/曰春服既成衣單袷之時作春衣當謂天子内官主織)¶
(作衣/服者)新年鳥聲千種囀二月楊花滿路飛河陽一縣併¶
是花金谷從来滿園樹(晉書曰潘岳為河陽令滿縣皆/栽桃花石崇有金谷園思歸引)¶
(序曰河陽别業/柏木㡬於萬株)一叢香草足礙人數尺遊絲即横路(楚/辭)¶
(王逸注曰蘭香草也沈/休文詩曰遊絲映空轉)開上林而競入擁河橋而争渡¶
(漢舊儀曰上林苑方三百里苑中養百獸逺方各獻名/果異卉三千餘種植其中亦有製為美名以摽竒異晉)¶
(書曰杜預以孟津渡險/起建河橋於富平津)出麗華之金屋下飛燕之蘭宫¶
<pb:KR4b0018_WYG_003-62b>¶
(後漢書光武帝曰娶妻當得隂麗華漢書武帝謂長公/主曰若得阿嬌當以金屋駐之又孝成趙皇后傳曰后)¶
(本長安宫人屬陽阿主家學歌舞號曰飛燕三輔黄圖/曰趙皇后居昭陽殿有女弟俱為婕妤貴傾後宫昭陽)¶
(舍蘭房椒壁楚辭/曰彷彿兮蘭宫)釵朶多而訝重髻鬟髙而畏風(王子/年拾)¶
(遺記曰魏文帝所愛美人薛靈芸入宫乗寵愛外國獻/火珠龍鸞之釵帝曰明珠翡翠尚不勝况乎鸞鳯之重)¶
(乃止而不進後漢書曰梁冀妻孫壽色美而善為妖態/作墮馬髻風俗通曰墮馬髻者側在一邊唐段柯古髻)¶
(鬟品云髻始自燧人氏以髮相纒而無繫縛周文王加/珠翠翹花名曰鳯髻又名歩揺髻秦始皇有望仙髻參)¶
(鸞髻凌雲髻漢有迎春髻王母降武帝宫從者有飛仙/髻九環髻漢元帝宫中有百合分髾髻同心髻太元中)¶
(公主婦女必緩鬢欣髻又有假髻合徳有欣愁髻貴妃/有義髻魏武宫有反綰髻又梳百花髻魏明帝有函煙)¶
<pb:KR4b0018_WYG_003-63a>¶
(髻晉惠帝宫有芙蓉髻梁宮有羅光髻段氏/言髻鬟者多其餘在子山之後者不備錄焉)眉將柳而¶
争緑面共桃而競紅影来池裏花落衫中苔始綠而藏¶
魚麥纔青而覆雉(周處風土記曰石髮水苔也青綠色/皆生於石也師曠禽經曰澤雉啼而)¶
(麥齊張華注云澤雉如啇庚/春季之月始鳴麥平隴也)吹簫弄玉之臺鳴佩凌波¶
之水(列仙傳曰蕭史秦穆公時人善吹簫穆公有女號/弄玉好之公遂以妻焉遂教弄玉作鳯鳴為作鳯)¶
(凰臺夫婦止其上一旦隨鳯凰去故秦氏作鳯/女辭曹子建洛神賦曰凌波微歩羅襪生塵)移戚里¶
而家富入新豐而酒美(漢書曰萬石君奮徙家長安中/戚里師古曰於上有姻戚者則)¶
(皆居之故名其里為戚里三輔舊事曰太上皇不樂關/中思慕鄉里髙祖徙豐沛屠兒酤酒煑餅商人立為新)¶
<pb:KR4b0018_WYG_003-63b>¶
(豐/)石榴聊汎蒲桃醱醅(蜀都賦曰蒲桃亂潰石榴競裂/廣雅曰石榴若榴也南都賦曰)¶
(梬棗若榴扶南傳曰頓孫國有安石榴取汁停杯中數/日成美酒上林賦注云郭璞曰蒲桃似燕薁可作酒漢)¶
(武帝外傳曰西王母下降帝設葡萄酒魏文帝云葡萄/釀以為酒甘於麴麥善醉博物志曰西域有葡萄酒積)¶
(年不敗彼俗云可十年飲之醉彌月乃觧醱普活切音/潑醅鋪杯切音丕李白詩曰蒲桃初醱醅蓋夲此也)¶
芙蓉玉碗蓮子金杯(朝野僉載曰西魏文帝造二欹器/其一為二荷同處一盤相去盈尺)¶
(中有芙蓉下垂器上以水注芙蓉而盈於器又為鳬雁/蟾蜍以飾之謂之水芝欹器庾闡斷酒賦曰椎金罍碎)¶
(玉/碗)新芽竹笋細核楊梅(説文曰笋竹萠也范汪祠制云/仲春薦竹笋臨海異物志曰楊)¶
(梅大如彈丸正赤五月中/熟熟時似梅其味甜酸)綠珠捧琴至文君送酒来(晉/書)¶
<pb:KR4b0018_WYG_003-64a>¶
(曰石崇有妓名綠珠美而豔善吹笛漢書曰司馬相如/與文君俱之臨邛盡賣車騎買酒舎乃令文君當罏)¶
玉管初調鳴絃暫撫陽春淥水之曲對鳯廻鸞之舞(漢/書)¶
(音義曰管以玉為之不惟竹也宋玉曰陽春白雪國中/屬而和者不過數十人淮南子曰手㑹淥水之趨髙誘)¶
(曰淥水古詩也張衡觀舞賦曰裾似飛鸞袖如/廻雪袁宏賦云舞廻鸞以紆䄂覩佳人之王儀)更炙笙¶
簧還移筝柱(毛詩曰吹笙鼓簧爾雅云大笙謂之簧郭/璞曰列管匏中施簧管端後漢侯瑾筝賦)¶
(曰急絃促柱/變調改曲)月入歌扇花承節鼓(班婕妤詩曰裁為合/歡扇團圓似明月節)¶
(疑時節周禮/中春擊土鼓)協律都尉射雉中郎(漢書曰李延年為協/律都尉潘岳著射雉)¶
(賦又秋興賦序曰晉十有四年余春秋三十有二始見/二毛以太尉掾兼虎賁中郎將寓直於㪚騎之省射雉)¶
<pb:KR4b0018_WYG_003-64b>¶
(中郎蓋/潘岳也)停車小苑連騎長楊(三輔黄圖曰長楊榭在長/楊宫秋冬校獵其下命武)¶
(士搏射禽獸天/子登此以觀焉)金鞍始被柘弓新張拂塵看馬埒分朋¶
入射堂(西京雜記曰武帝時得貳師天馬帝以玫瑰石/為鞍鏤以金銀瑜石又云紫金為花以飾其上)¶
(考工記曰工人取材柘為上許慎/曰南方谿子蠻&KR0642;柘弩皆善射也)馬是天池之龍種帶¶
乃荆山之玉梁(開山圖云隴西神馬山有泉乃龍馬所/生秦州有馬池源出嶓冢山韓子曰卞)¶
(和抱其璞哭於荆山之下王子年拾遺/記曰玉山其石五色而輕北有玉梁)豔錦安天鹿新¶
綾織鳯凰(天鹿獸名言織成綾/錦上有鳥戰之文也)三日曲水向河津日晩¶
河邊多觧神(續齊諧記曰晉武帝問摰虞三日曲水之/義虞曰漢章帝時平原徐肇以三月初生)¶
<pb:KR4b0018_WYG_003-65a>¶
(三女至三日俱亡村人以為怪方招擕之水濵洗祓遂/因水汎觴其義起此帝曰必如所談便非好事束晳進)¶
(曰摰虞小生不足以知臣請言之昔周公成洛邑因流/水以汎酒故逸詩曰羽觴隨波流又秦昭王以三日置)¶
(酒河曲見金人奉水心之劒曰令君制有西夏乃霸諸/侯因此立為曲水二漢相沿皆為盛集帝曰善賜金十)¶
(五斤左遷摰/虞為陽城令)樹下流杯客沙頭渡水人(荆楚嵗時記曰/三月三日士民)¶
(並出江渚池沼間/為流觴曲水之飲)鏤薄窄衫袖穿珠帖領巾(董勳問禮/俗曰人日)¶
(鏤金薄為人以貼屏風戴於頭髩起自晉代賈充妻李/夫人云俗人入新年改舊從新也釋名曰衫芟也衫末)¶
(無袖端也領頸也以壅頸也亦言總領衣體/為端首也束晳近遊賦曰載穿領之疎巾)百丈山頭¶
日欲斜三晡未醉莫還家池中水影懸勝鏡屋裏衣香¶
<pb:KR4b0018_WYG_003-65b>¶
不如花(淮南子曰至於悲谷是謂晡時晡奔謨切音逋/申時也言白日將欲西匿遊人不醉無歸春水)¶
(照人有如明鏡春花/撲鼻可代薫衣也)¶
　　七夕賦¶
兔月先上羊燈次安(五經通義曰月中有兔與蟾蜍梁/簡文帝對燭賦曰金羊燈火不須)¶
(然/)覩牛星之曜景視織女之闌干(周處風土記曰七夕/祠牽牛織女云此二)¶
(星當㑹天漢中奕奕有白氣光曜五色以此為徵便拜/而有乞也續齊諧記曰桂陽成武丁有仙道常在人間)¶
(忽謂其弟曰七月七日織女當渡河答曰織女暫詣牽/牛明日失武丁至今云織女嫁牽牛古樂府云月没參)¶
(横北斗闌干/闌干横斜貎)於是秦娥麗妾趙豔佳人窈窕名燕逶迤¶
<pb:KR4b0018_WYG_003-66a>¶
姓秦(方言曰秦俗美貌謂之娥古詩云燕趙多佳人美/者顔如玉毛詩傳曰窈窕幽閒也荀悅漢紀曰趙)¶
(氏善舞上悦之號曰飛燕袁宏賦云曵羅裙以徘徊為/鳯翼之逶迤崔豹古今注曰邯鄲女子姓秦名羅敷為)¶
(邑人王仁妻後為趙王家令羅敷出採桑於陌上趙王/見而悦之因飲酒欲奪之羅敷乃彈筝作陌上桑之歌)¶
(焉/)嫌朝妝之半故憐晚飾之全新(言麗妾佳人早時梳/妝至此已嫌其半舊)¶
(矣晩復飾之其/新妝為可愛也)此時併捨房櫳共徃庭中縷條𦂳而貫¶
矩針鼻細而穿空(説文曰櫳檻也聲盧紅切西京雜記/曰戚夫人侍兒賈佩蘭説在宫内時)¶
(七月七日臨百子池作于闐樂樂畢以五色縷相羈謂/為相連愛又曰漢采女常以七月七日穿七孔針於開)¶
(襟樓俱已習之荆楚嵗時記曰七夕婦人結綵縷穿七/孔針陳𤓰果於庭以乞巧有蟢子網於𤓰上則以為得)¶
<pb:KR4b0018_WYG_003-66b>¶
(巧/)¶
　　燈賦(梁簡文帝集中有/看燈賦有列燈賦)¶
九龍將暝三爵行棲(山海經曰西北海之外有神人面/蛇身而赤其眼及晦視乃明不食)¶
(不寢是燭九隂是謂燭龍炬可以照明禮/記曰君子飲酒也禮三爵而油油以退)瓊鉤半上若¶
木全低(瓊鉤月也若木日也謂月上日落也鮑照翫月/詩曰始見城南樓纖纖如玉鉤淮南子曰建木)¶
(在廣都若木在建木西/木有十日其華照地)牕藏明於粉壁桞助暗於蘭閨¶
(漢官典職云漢省中皆胡粉塗/壁宋玉諷賦有云蘭房之閨)翡翠珠被流蘇羽帳(楚/辭)¶
(招魂云翡翠珠被爛齊光漢書曰駙馬赤珥流蘇張衡/東京賦曰飛流蘇之騷殺摰虞决疑要注曰天子帳以)¶
<pb:KR4b0018_WYG_003-67a>¶
(流蘇為飾羽/帳注見下文)舒屈膝之屏風掩芙蓉之行障(陸劌鄴中/記曰石季)¶
(龍作金銀鈕屈膝屏風衣以白縑畫義士仙人禽獸之/像讚者皆二十二言髙施八尺下施四尺或施六尺隨)¶
(意所欲也梁簡文詩云織成屏風金屈膝/是也鮑照行路難云七綵芙蓉之羽帳)巻衣秦后之¶
牀送枕荆臺之上(呉均歌曰咸陽春草芳秦女巻衣裳/樂府題注云秦王捲衣言咸陽春景)¶
(及宫闕之美人秦王巻衣以贈所歡也髙唐賦云楚襄/王與宋玉遊於雲夢之臺玉曰昔者先王甞遊髙唐怠)¶
(而晝寢夢見一婦人曰妾巫山之女也為髙唐客聞君/遊髙唐願薦枕席王因幸之後漢書邊韶遊章華臺賦)¶
(曰楚王遊雲夢之/澤之荆臺之上)乃有百枝同樹四照連盤香添然蜜¶
氣雜燒蘭燼長宵久光青夜寒秀華掩映蚖膏照灼動¶
<pb:KR4b0018_WYG_003-67b>¶
鱗甲於鯨魚燄光芒於鳴鶴(楚辭蘭膏明燭華燈錯淮南/畢萬術曰取蚖脂為燈置火)¶
(中即見諸物述異記曰南海有明珠即鯨魚目瞳鯨死/而目皆無精夜可以鍳謂之夜光王子年拾遺記曰昔)¶
(秦始皇為塜歛天下瓌異於海中作玉象鯨魚啣火珠/為星以代膏燭光出墓中精靈之偉也王筠詠燈檠詩)¶
(云百華耀九枝/鳴鶴映冰池)蛾飄則碎花亂下風起則流星細落(崔/豹)¶
(古今注曰飛蛾善拂燈/一名火花一名慕光)况復上蘭深夜中山醑清(顔師/古漢)¶
(書注曰上蘭觀名在上林中鄭康成周禮/注曰清酒今之中山冬釀接夏而成也)楚妃留客韓¶
娥合聲(嵇叔夜琴賦曰王昭楚妃李善注云歌錄曰石/崇作楚妃嘆列子曰韓娥東之齊遺糧過雍門)¶
(鬻歌假食而去餘響遶梁三日不絶/雍門人至今善歌效韓娥之遺聲也)低歌著節游絃絶¶
<pb:KR4b0018_WYG_003-68a>¶
鳴(嵇叔夜琴賦/曰鵾雞游絃)輝輝朱燼熖熖紅榮乍九光而連采或¶
雙花而並明(漢武内傳云七月七日王母/至帝掃除宫内然九光之燈)寄言蘇季子¶
應知餘照情(戰國䇿曰甘茂亡秦且之齊出關遇蘇子/曰君聞夫江上之處女乎蘇子曰不聞曰)¶
(夫江上之處女有家貧而無燭者處女相與語欲去之/家貧無燭者將去矣謂處女曰妾以無燭故常先至掃)¶
(舍布席何愛於餘明之照四壁者幸以賜妾何妨於處/女妾自以為有益於處女何為去我處女相語以為然)¶
(而留之今臣不肖棄逐於秦而出關願為足下掃/室布席幸無我逐也蘇子乃西説秦王與之上卿)¶
　　對燭賦(梁簡文帝元帝集/中並有對燭賦)¶
龍沙雁塞甲應寒天山月沒客衣單(後漢班超傳贊曰/咫尺龍沙注云龍)¶
<pb:KR4b0018_WYG_003-68b>¶
(沙沙漠也郭璞山海經注曰雁門山即北陵西隃雁之/所出因以名云在高柳北史記曰貳師將軍李廣利擊)¶
(匈奴右賢王於祁連山索隱曰祁連山一曰天山亦曰/白山在張液酒泉二郡界祖孫登詩云抽鞭上關路誰)¶
(念客衣單蓋關/塞苦寒之辭也)燈前桁衣疑不亮月下穿針覺最難刺¶
取燈花持桂燭還却燈檠下燭盤(謂夫壻逺行婦製征/衣須對燭也桁音下)¶
(浪反衣袈又曬衣竿也杜甫詩云翡翠鳴衣桁王子年/拾遺記曰王母取綠桂之膏然以照夜説文曰檠榜也)¶
(聲巨/京切)鑄鳯銜蓮圖龍並眠燼髙疑數翦心濕暫難然銅¶
荷承淚蠟鐵鋏染浮煙本知雪光能映紙復訝燈花今¶
得錢(任昉為蕭揚州作薦士表曰至乃集螢映雪注引/孫氏世錄曰孫康家貧常映雪讀書清介交游不)¶
<pb:KR4b0018_WYG_003-69a>¶
(雜西京雜記云陸賈應樊將軍曰夫目瞤者得酒食燈/火花得錢財乾鵲噪而行人至蜘蛛集而百事喜小既)¶
(有徴大/亦宜然)蓮帳寒檠牕拂曙筠籠熏火香盈絮(鄴中記曰/石虎造流)¶
(蘇斗帳上安金蓮花花中懸金箔盛腕囊盛以異香帳/之四面皆作十二香囊采色爛耀筠籠竹火籠也東宫)¶
(舊事曰皇太子納妃有漆畫手巾熏籠二大被熏籠三/衣熏籠三劉向别錄云淮南王有熏籠賦方言曰南楚)¶
(江沔之間籠謂之篣或謂之笯陳楚宋魏之間謂/之庸君今熏籠是也説文曰絮敝綿也聲息據切)傍垂¶
細溜上繞飛蛾(王子年拾遺記曰西王母與昭王遊於/燧林之下説炎帝鑽火之術取綠桂之)¶
(膏然以照夜忽有飛蛾銜火狀如丹雀来拂於桂膏之/上此蛾出於圜丘之穴憑氣餘露飛不集下羣仙殺此)¶
(蛾以合九轉神丹謝眺/詠燈詩云飛蛾三四繞)光清寒入燄暗風過楚人纓脱¶
<pb:KR4b0018_WYG_003-69b>¶
盡燕君書誤多(説苑曰楚莊王賜羣臣酒日暮燭滅乃/有人引美人之衣者美人援絶其冠纓)¶
(告王趣火来上視絶纓者王曰飲人酒使醉失禮奈何/欲顯婦人之節而辱士乎乃命左右曰與寡人飲不絶)¶
(冠纓者不歡羣臣百餘人皆絶去其冠纓乃上火也韓/子曰郢人有遺燕相國書者夜火不明因謂持燭者曰)¶
(舉燭云而過書舉燭舉燭非書意也燕相受書而悦之/曰舉燭者尚明也尚明也者舉賢而任之燕相白王大)¶
(悦國以治治則治矣非書/意也今世學者多似此類)夜風吹香氣隨鬱金苑芙蓉¶
池(魏略曰鬱金香大秦國二三月花如紅藍四五月採/之其香十二葉為百草之英魏文帝有芙蓉池詩)¶
秦皇辟惡不足道漢武胡香何物竒(崔豹古今注曰辟/惡車秦制也按辟)¶
(惡香名當是香車也博物志曰漢武帝時弱水西國有/人乘毛車以渡弱水来獻香者帝謂是常香非中國之)¶
<pb:KR4b0018_WYG_003-70a>¶
(所乏不禮其使久留之帝幸上林苑西使至乘輿間并/奏其香帝取之看大如鸞卵三枚與棗相似帝不悦以)¶
(付外庫後長安中大疫宫中皆疫病帝不舉樂西使乞/見請燒所貢香一枚以辟疫氣帝不得已聽之宫中病)¶
(者登日並瘥長安中百里咸聞香氣芳積九十餘日香/猶不歇帝乃厚禮發遣餞送一説漢制獻香不滿斤西)¶
(使臨去乃發香氣如大豆者拭著宫/門香氣聞長安數十里經數月乃歇)晩星沒芳蕪歇還¶
持照夜遊詎減西園月(古詩曰晝短苦夜長何不秉燭/遊魏文帝芙蓉池詩云乗輦夜)¶
(行遊逍遥歩西園丹霞/夾明月華星出雲間)¶
　　鏡賦¶
天河漸没日輪將起(楊泉物理論曰水之精氣上浮宛/轉隨流名之曰天河列子曰日出)¶
<pb:KR4b0018_WYG_003-70b>¶
(之初大如車輪説文曰車有輻曰輪以下言天之/轉夜為晝燕噪烏驚美人起而梳妝乃照鏡也)燕噪¶
呉王烏驚御史(越絶書呉地傳曰東宫周一里二百七/十歩路西宫在長秋周平二十六歩秦)¶
(始皇帝十一年守宫者照燕失火燒之鮑照空城雀云/誠不及青鳥逺食玉山禾猶勝呉宫燕無罪得焚窠漢)¶
(書曰御史府中列柏樹常有野烏數/千棲宿其上晨去暮来號曰朝夕烏)玉花簟上金蓮帳¶
裏(東宫舊事曰太子納妃有赤花雙文簟陸劌鄴中記/曰石虎作流蘇帳頂安金蓮花花中懸金薄織成綩)¶
(囊裹受三升以盛香帳之/四面十二香囊采色亦同)始摺屏風新開戸扇朝光晃¶
眼早風吹面臨桁下而牽衫就箱邊而著釧(言美人之/曉起也説)¶
(文曰釧臂環也陳思王樂府云皓腕約金環繁欽定情/詩云綰臂雙金環皆是物也一名條脱真誥晉世萼緑)¶
<pb:KR4b0018_WYG_003-71a>¶
(華贈羊權金玉條/脱各一枚是也)宿鬟尚巻殘粧已薄無復脣朱纔餘¶
眉萼靨上星稀黄中月落(言美人未梳妝時也劉熈釋/名曰脣脂以丹作之象脣赤)¶
(也宋書云武帝女壽陽公主人日卧於含章簷下梅花/落額上成五出花拂之不去後遂效為梅花粧楚辭大)¶
(招云靨輔竒牙紅笑嫣説文曰靨頰輔也洛神賦云靨/輔承權或説後周天元帝令宫人黄眉墨粧其風流於)¶
(後世按梁簡文帝詩同安鬟裏撥異作額間黄當時已/有之矣然不知起自何代也酉陽雜爼曰如射月者謂)¶
(之黄/星靨)鏡臺銀帶本出魏宫(魏武上雜物疏曰鏡臺出魏/宫中有純銀參帶鏡臺一枚)¶
能横却月巧挂廻風(却月言鏡之形圓似月也爾雅/曰廻風為飄郭注云旋風也)龍¶
垂匣外鳯倚花中(謝眺詠鏡臺詩曰對鳯/懸清冰垂龍挂明月)鏡乃照膽照¶
<pb:KR4b0018_WYG_003-71b>¶
心難逢難值(西京雜記曰咸陽宫有方鏡廣四尺髙五/尺九寸表裏有明人直來照之影則倒見)¶
(以手捫心而來則見腸胃五臟厯然無硋人有疾病在/内則掩心而照之則知病之所在又女子有邪心則膽)¶
(張心動秦始皇常以照宫/人膽張心動者則殺之)鏤五色之盤龍刻千年之古¶
字(鄴中記曰石虎宫中鏡有徑二三尺者下有純金蟠/龍雕飾大戴禮曰武王踐阼于鑑為銘焉銘曰見爾)¶
(前慮爾後云云刻千年之/古字者言銘之相垂久也)山雞看而獨舞海鳥見而孤¶
鳴(劉敬叔異苑曰山雞愛其毛羽映水則飛魏武時南/方獻之公子蒼舒令置大鏡其前雞鍳形而舞不知)¶
(止遂乏死韋仲將為之賦其事國語曰海鳥爰居范泰/鸞鳥詩序云昔罽賔王得鸞鳥甚愛之欲其鳴而不得)¶
(夫人曰聞鳥得類而後鳴何不懸鏡以照之王從其言/鸞覩影而鳴一奮而絶按鸞鳥似鳯爰居亦似鳯故臧)¶
<pb:KR4b0018_WYG_003-72a>¶
(文仲祀之今云/海鳥即鸞矣)臨水則池中月出照日則壁上菱生(飛/燕)¶
(外傳曰昭儀上姊三十六/事有七出菱花鏡一奩)暫設粧奩還抽鏡屜競學生¶
情爭憐今世鬢齊故略眉平猶剃(廣雅曰其上連髮曰/鬢剃眉者謂滅去眉)¶
(毛以畫/代之也)飛花塼子次第須安(塼主緣切音專字或作甎/瓴甓之屬詩所謂中唐有)¶
(甓是也飛花塼/子謂花塼也)朱開錦蹹黛蘸油檀(左傳宣十二年杜/注云斥候蹹伏蹹)¶
(徒臘反疏云蹹行也朱丹色謂蹹行之處用錦繡為之/有丹色也釋名曰黛代也滅眉毛去之以此畫代其處)¶
(也草木蟲魚疏云/檀木正青滑澤)脂和甲煎澤漬香蘭(裴啓語林曰石/崇厠常有十餘)¶
(侍婢列皆佳麗藻飾置甲煎沉香無不異備唐陳藏器/曰甲煎以諸藥及美果花燒灰和蠟治成可作口脂釋)¶
<pb:KR4b0018_WYG_003-72b>¶
(名曰脂砥著面柔滑如砥石也香澤者人髮恒枯悴以/此濡澤之也鹽鐵論曰毛嬙天下之姣人也待脂粉香)¶
(澤而後容毛詩草木蟲魚疏曰蘭香草也其莖葉似藥/草澤蘭但廣而長節節中赤髙四五尺漢諸池苑及許)¶
(昌宫中皆種之可著粉中神女賦曰沐蘭澤含若芳/枚乗七發曰被蘭澤張銑曰蘭澤以蘭漬膏者也)量¶
髻鬢之長短度安花之相去(説文曰髻總髮也聲古詣/切鬢頰髮也聲必刃切言)¶
(美女對鏡挿花量度/其髻鬢之長短也)懸媚子於搔頭拭釵梁於粉絮(西/京)¶
(雜記曰武帝過李夫人就取簪搔頭自此後宫人搔頭/皆用玉玉價倍貴焉粉絮即俗粉撲用綿為之也言釵)¶
(梁用粉絮拭之/其色光明也)梳頭新罷照著衣還從粧處取將歸暫¶
看絃繫懸知纈縵衫正身長裙斜假襻真成箇鏡特相¶
<pb:KR4b0018_WYG_003-73a>¶
宜不能片時藏匣裏暫出園中也自隨¶
　　鴛鴦賦¶
　　　(崔豹古今注曰鴛鴦鳧類也雌雄未常相離人/得其一思而死故謂之匹鳥梁簡文帝元帝集)¶
　　　(中並有/鴛鴦賦)¶
虞姬小來事魏王自有歌聲足繞梁何曾織錦未肯挑¶
桑終歸薄命著罷空牀(魏志曰初明帝為王始納虞氏/為妃帝即位虞氏不得立為后)¶
(太皇卞太后慰勉焉虞氏曰曹氏自好立賤未有能以/義舉者也然后職内事君外聼政其道相由而成茍不)¶
(能以善始未有能令終者也殆必由此亡國喪祀矣虞/氏遂絀還鄴宮列子曰韓娥歌音繞梁古詩有妾薄命)¶
<pb:KR4b0018_WYG_003-73b>¶
(篇又曰空/牀難獨守)見鴛鴦之相學還欹眼而淚落(言空牀獨守/之時見兹匹)¶
(鳥觸物/傷懷也)南陽漬粉不復看京兆新眉遂懶約(漢書曰蕭/何薨高后)¶
(乃封何夫人同為酇侯師古曰酇南陽縣也王韶南雍/州記曰粉水蕭何夫人漬粉處也漢書云張敞為婦畫)¶
(眉長安中傳/京兆眉憮)况復雙心並翼馴狎池籠浮波弄影刷羽¶
乗風(沈約詩曰刷羽同/揺漾注刷理也)共飛詹瓦全開魏宫(魏志文帝/問周宣曰)¶
(吾夢殿屋兩瓦墮地化為鴛鴦宣對曰/後宫當有暴死者黄門令奏宫人相殺)俱棲梓樹堪是¶
韓馮(捜神記曰韓憑妻何氏美宋康王奪之妻宻遺憑/書曰其雨淫淫河大水深日出當心王得其書以)¶
(示左右蘇賀對曰其雨淫淫愁且思也河大水深不得/徃来也日出當心心有死志也俄而憑乃自殺其妻隂)¶
<pb:KR4b0018_WYG_003-74a>¶
(腐其衣王與之登臺妻遂自投臺左右攬之衣不中手/而死遺書於帶曰王利其生妾利其死願以屍骨賜憑)¶
(合葬王怒弗聽使里人埋之冢相望也王曰爾夫婦相/愛不已若能使冡合則吾弗阻也宿昔之間便有大梓)¶
(木生於二冢之端旬而大盈抱屈體相就根交於下枝/錯於上又有鴛鴦雌雄各一恒棲樹上晨夕不去交頸)¶
(悲鳴音聲感人宋人哀之遂號其木曰相思樹相思之/名起於此也南人謂此禽即韓憑夫婦之精魂今睢陽)¶
(有韓憑城其歌/謡至今猶存)若乃韓壽欲婚溫嶠願婦玉臺不送胡¶
香未有必見此之雙飛覺空牀之難守(世説曰韓壽美/姿容賈充辟以)¶
(為掾充每聚㑹賈女於青璅中看見壽悦之恒懷存想/發於吟詠後婢徃壽家具述如此并言女光麗壽聞之)¶
(心動遂請婢潛修音問及期徃宿壽蹻捷絶人踰牆而/入家中莫知自是充覺女盛自拂拭暢悦有異於常後)¶
<pb:KR4b0018_WYG_003-74b>¶
(㑹諸吏聞壽有竒香之氣是外國所貢一著人則厯月/不歇充計武帝惟賜已及陳騫餘家無此香疑壽與女)¶
(通而垣牆重密門閤急峻何由得爾乃託言有盜令人/修牆使反曰其餘無異惟東北角如有人跡而牆髙非)¶
(人所踰充乃取女左右婢考問即以狀對充秘之以女/妻壽劉孝標注云郭子謂韓壽通者乃是陳騫女即以)¶
(妻壽未婚而女亡因娶賈氏故世因傳是充女又世説/云溫嶠從姑劉氏女美托嶠覔壻嶠密有自婚意答曰)¶
(佳壻難得看得如嶠比何如姑曰何希汝比也後少曰/嶠報云已覔得壻處因下玉鏡臺一枚姑大喜既婚交)¶
(禮女大笑曰我固疑是老奴玉鏡臺/嶠為劉越石長史北征劉聰所得)¶
　　蕩子賦¶
　　　(陳思王詩曰借問歎者誰云是蕩子妻君行十/餘年孤妾常獨棲故作蕩子賦乃離别之辭也)¶
<pb:KR4b0018_WYG_003-75a>¶
蕩子辛苦逐征行直守長城千里城(史記曰秦并天下/乃使䝉恬將三十)¶
(萬衆北逐戎翟/收河南築長城)隴水恒冰合關山唯月明(一作唯明月/秦州記隴頭)¶
(歌隴頭流水分流四下念我行/役飄然曠野樂府有度關山曲)况復空牀起怨倡婦生¶
離(古詩曰昔為倡家女今為蕩子婦蕩子行不歸空牀/難獨守漢書曰孝武李夫人本以倡進師古曰倡樂)¶
(人音/昌)紗牕獨掩羅帳長垂(鮑照詩曰羅/帳空巻舒)新筝不弄長笛¶
羞吹常年桂苑昔日蘭閨(謝莊月賦曰乃清蘭路肅桂/苑劉逵呉都賦注曰呉有桂)¶
(林/苑)羅敷總髮弄玉初笄(樂府曰羅敷採桑為使君所邀/羅敷盛誇其夫以拒之列仙傳)¶
(曰秦穆公有女字弄玉劉熈釋名/曰笄繫也所以繫冠使不墜也)新歌子夜舊舞前溪¶
<pb:KR4b0018_WYG_003-75b>¶
(晉書樂志曰子夜歌者女子名子夜造此聲孝武太元/中瑯邪王軻之家有鬼歌子夜則子夜是此時人也前)¶
(溪歌者晉車騎將軍沈玩所製寰宇記云前溪在烏程/縣東入太湖謂之風渚夾溪悉生箭箬晉車騎將軍沈)¶
(玩家/於此)别後關情無復情奩前明鏡不須明(徐幹詩云自/君之出矣明)¶
(鏡不/復治)合歡無信寄廻紋織未成(古詩曰客從逺方來遺/我一端綺相去萬餘里)¶
(故人心尚爾文采雙鴛鴦裁為合歡被璇璣圖詩序曰/前秦苻堅時秦州刺史竇滔妻蘇氏名蕙字若蘭年十)¶
(六歸於竇氏滔甚敬之然蘇氏性近於急頗傷妒嫉滔/有寵姬趙陽臺歌舞之妙無出其右滔置之别所蘇氏)¶
(知之求而獲焉苦加捶辱滔深以為憾滔將鎮襄陽邀/蘇氏同徃蘇氏忿之不與偕行乃擕陽臺之任絶蘇氏)¶
(音問蘇氏悔恨自傷因織錦為廻文五采相宣瑩心輝/目縱廣八尺題詩二百餘首計八百餘字縱横反覆皆)¶
<pb:KR4b0018_WYG_003-76a>¶
(為文章名曰璇璣圖遂發蒼頭齎至襄陽滔覧之感其/妙絶因送陽臺之關中而具車盛禮迎蘇氏歸於漢南)¶
(恩好/愈重)游塵滿牀不用拂細草横階隨意生(劉鑠擬行行/重行行云流)¶
(塵生庭中綠草滋寒螿崔豹古今注云空/室無人行則生苔蘚或青或紫一名綠錢)前日漢使著¶
章臺聞道夫壻定應廻(漢使即京兆尹張敞漢書所謂/張敞為婦畫眉長安中傳張京)¶
(兆眉膴是也又云/張敞走馬章臺街)手巾還欲燥愁眉即剰開逆想行人¶
至迎前含笑來(秦嘉婦與嘉書云今奉越布手巾一枚/漢名臣奏云王莽斥出王閎太后憐之)¶
(閎伏泣失聲太后親自以手巾拭閎泣後漢書梁冀傳/云梁冀妻孫壽作愁眉啼粧言閨中思婦念夫壻將歸)¶
(轉憂成/喜也)¶
<pb:KR4b0018_WYG_003-76b>¶
　¶
　¶
　¶
　¶
　¶
　¶
　¶
　庾子山集巻一終¶
